---
banner: "images/banner.png"
auteur: Stevie Poppe
titel: Digitaal populisme in Japan
subtitel2: Case study:&nbsp;De Netto-Uyoku (ネット\ruby{右}{う}\ruby{翼}{よく}) en Sakurai Makoto
subtitel: Een liefdesspel tussen de rechtse internetstem en politiek activist Sakurai Makoto
jaar: Academiejaar 2016 - 2017
vak: bachelor in de Japanologie.
promoter: prof. dr. Dimitri Vanoverbeke
begeleider: Hans Coppens
Onderzoeksthema: Het gebruik van sociale media en internet door rechts-populistische instellingen in Japan.
Onderzoeksvraag: Creëert het internet in Japan een voedingsbodem voor populisten? Indien zo, op welke wijze verschilt dat Japan populisme van het populisme in West-Europa, en welke sporen laat het achter in het huidige Japanse politieke discours?
Abstract: "De groei aan rechtspopulistische bewegingen in Europa en de Verenigde Staten leidt tot een vernieuwde interesse in studies rond populisme en, meer specifiek, het aandeel van (sociale) media daarin. Ook in Japan wordt het internet en meer specifiek (anonieme) computerondersteunde communicatie in verband gebracht met een groei aan rechtspopulistische volksbewegingen. Zo argumenteren @yasuda_netto_2012, @yamaguchi_xenophobia_2013 en @morris-suzuki_beyond_2015 dat het internet door ophefmakende groeperingen als de uiterst nationalistische volksbeweging *Zaitokukai* (在特会) niet alleen gebruikt wordt voor de organisatie van activiteiten, maar dat ook het ontstaan van die groepen zelf terug te leiden valt naar internetcommunicatie. Meer specifiek wordt het internet in verband gebracht met een groeiende extreemrechtse internetbeweging bekend onder de koepelterm *netto uyoku* (ネット右翼), ruwweg vertaald als de rechtse internetstem. Deze paper heeft als doel die relatie tussen computerondersteunde communicatie en populisme in Japan in kaart te brengen. Om dat te doen bouwt deze paper eerst een conceptueel kader op over (digitaal) populisme door middel van een literatuurstudie over recent onderzoek naar populisme, sociale media en Japan. Vervolgens houdt deze paper een casestudy die toespitst op de invloedrijke politieke activist Sakurai Makoto, en de *netto uyoku* als het te mobiliseren electoraat. Door middel van een sociale identiteitsbenadering geeft deze paper een eerste aanzet om het gedrag van de *netto uyoku* te verklaren, en poogt zo de notie van digitaal populisme verder te conceptualiseren. Ten slotte voert deze paper een kwantitatieve tekstanalyse uit op een substantieel deel van Sakurai Makoto's Twittergebruik om hem empirisch te koppelen aan populisme als ideologie. Deze paper concludeert dat het gebruik van sociale media en anonieme fora als 2channel in Japan zodanig verspreid geraakte dat het een uitstekende omgeving biedt voor politieke doeleinden, maar ook om een populistisch en nativistisch discours te normaliseren. Populistische ideologieën onder de *netto uyoku* vinden we vooral terug in de antagonisatie van een veronderstelde anti-Japanse beweging onder de Koreaanse diaspora, de Japanse buurlanden, de politieke linkervleugel en massamedia. Die entiteiten worden geplaatst als vijand van een geïdealiseerde homogene en patriottische Japanse stem die wordt opgeroepen om zich te daar tegen te verzetten. Ten slotte plaatst de literatuur Sakurai Makoto als spilfiguur binnen de *netto uyoku*, en staaft een kwantitatieve tekstanalyse de stelling dat Sakurai’s populisme, niet ongelijk aan dat in onder andere West-Europa en de Verenigde Staten, sterk aansluit bij die nativistische reactionaire populistische ideologieën."
bibliography: "bibtex/Bachelor.bib"
csl: "bibtex/chicago-author-date-jap.csl"
geometry: "lmargin=3.25cm, rmargin=2.95cm, tmargin=3cm, bmargin=3cm"
fontsize: "10.5pt"
mainfont: "CMU Serif"
sansfont: "CMU Sans Serif"
CJKmainfont: "Kozuka Mincho Pro"
toc-depth: 3
lang: nl
Keywords: Netto-uyoku, Zaitokukai, cybernationalisme, digitaal populisme, Sakurai Makoto
link-citations: true
---

\section*{日本語要旨}
\addcontentsline{toc}{section}{日本語要旨}  
\setcounter{tocdepth}{1}

\subsection*{タイトル}

日本における「ディジタル・ポピュリズム」　ー　ネット右翼と桜井誠

\subsection*{氏名}

スティーヴィー・ポッペ

\subsection*{要旨}
\setcounter{tocdepth}{3}

欧州における右翼ポピュリズムの高揚が、ポピュリズムに関し、より具体的にはポピュリズムとソーシャルメディア（SNS）のつながりに関する研究を前進させた。日本でも、インターネットとコンピュータ・メディア・コミュニケーション（CMC）はポピュリスト運動と右傾化に関連付けられている。更に、安田（2012）、山口（2013）およびMorris-Suzuki（2015）はインターネットが「在日特権を許さない市民の会」（在特会）のような極端な民族主義的市民団体による活動の組織のために使用されているだけでなく、そのグループの基礎自体もCMCによるものだと言及し、そのグループの基礎がインターネット上で右翼的な発言をする人物、いわゆるネット右翼に関連しているとする。そこで、本稿はCMCと日本におけるポピュリズムの関係を明らかにする。

そのため、本稿はまず（ディジタル）ポピュリズムの概念的枠組みを示す。それは、ポピュリズム、SNS、そして日本との関係に関する最近の研究を検討することにより行う。次に、本稿は影響力がある政治活動家の桜井誠と彼によって動員された有権者のネット右翼に焦点を当てた事例研究を行う。ここでは、社会的アイデンティティ ・ アプローチを通じて、ネット右翼の行動を明らかにする最初の試みを提供し、さらに既存のディジタルポピュリズムの概念を再定義することを目指す。最後に、桜井誠のイデオロギーを定量的にポピュリズムに関連付けるために本稿は桜井誠のツイッター活用の部分にテキストの定量分析を行う。

本稿の結論では、まず、SNSや「2ちゃんねる」のような匿名掲示板は、日本で広く普及され、政治的目的のため、更にポピュリスト的な排外主義のイデオロギーを普遍化するための優れた環境を提供するものであるとした。そして、ネット右翼によるポピュリスト的なイデオロギーは主に在日コリアン、近隣諸国、左翼系、マスメディアに見られるような反日運動に対しての拮抗作用と関連しており、その理論に従えば、これらの実体はポピュリスト的なイデオロギーの敵として理想主義的・単一民族主義的・愛国的な日本人によって批判される。最後に、文献は桜井誠をネット右翼に関する著名人と見なしており、更に、定量分析により、桜井誠のイデオロギーが欧州におけるポピュリズムのような排外主義や反動主義のイデオロギーと多くの関連があることを実証した。

\newpage

#Inleiding[^75]

De tweede helft van 2016 is politiek rumoerig. In Japan haalt de LDP-Komeitocoalitie een tweederdemeerderheid in het Hoger Huis, voldoende om een veelbesproken grondwettelijke revisie door te kunnen voeren. In Zuid-Korea wordt president Park Geun-hye wegens een politiek schandaal afgezet. In West-Europa spreekt men van een opmars van rechts-populistische partijen, en daadwerkelijk halen én het pro-Brexitkamp in het Brits EU-referendum, én Donald Trump als presidentiële kandidaat van de Verenigde Staten een meerderheid. Die latere gebeurtenissen, vaak in één adem naast elkaar genoemd, worden wereldwijd door journalisten en politici bekeken als belangrijke overwinningen voor rechts-populisme. Sterker, onder de noemer 'post-truth politics'[^13] worden die overwinningen gezien als een keerpunt in politieke campagnevoering [@sismondo_post-truth?_2017].

Om die groei te verklaren ontstaat er een vernieuwde interesse in studies rond populisme en, meer specifiek, het aandeel van (sociale) media daarin.  Onder andere @kim_digital_2009, @rolfe_reinvention_2016, @alvares_populism_2016, en @engesser_populism_2017 observeren in het internet een mogelijkheid tot rechtstreeks contact met de kiezer en een grotere mobilisatiecapaciteit. Zo wordt bijvoorbeeld geargumenteerd dat het Twitter-gebruik van huidig Amerikaans president Trump een cruciaal onderdeel van zijn campagne is geweest [@ott_age_2017]. Sociale netwerkdiensten als die van Google, Twitter en Facebook dragen daartoe bij in de vorm van onder andere zogenaamde *filter-bubbles*[^16] [@zimmermann_digital_2017], en op sociologisch niveau dragen meer anonieme fora als Reddit en 4chan juist bij uit sociologische gevolgen die die anonimiteit met zich meebrengt.

Deze bachelorproef onderzoekt of ook in Japan de ontwikkeling van het internet bijdraagt als voedingsbodem voor populisme en zijn sporen achterlaat in het huidige Japanse politiek discours. Zo argumenteren @yamaguchi_xenophobia_2013 en @yasuda_netto_2012 dat het internet door ophefmakende groeperingen als de uiterst nationalistische volksbeweging *Zaitokukai* (在特会)[^1] niet alleen gebruikt wordt voor de organisatie van activiteiten, maar dat ook het ontstaan van die groepen zelf terug te leiden valt naar internetcommunicatie. Meer specifiek wordt het internet in verband gebracht met een groeiende extreemrechtse internetbeweging bekend onder de koepelterm *netto uyoku* (ネット右翼, hierna afwisselend naar verwezen met de termen 'net rechts' en 'net rechtsen').[^3] Ondanks het laag aantal aanwezigen op protestacties en een laag geschatte aantal net rechtsen onder Japanse internetgebruikers [@yasuda_netto_2012] zijn er toch verschillende gebeurtenissen die een verschuiving in de Japanse maatschappij aantonen: het stijgend gebruik van sociale netwerkdiensten (SNS) door Japanse politici, het dalend vertrouwen in traditionele media door Japanse burgers, en de opkomst van een nieuwe, toegankelijkere golf van rechts-populistische bewegingen als de *Zaitokukai* en *Shukenkai* (主権会).[^9]

Het eerste hoofdstuk van deze paper bouwt een conceptueel kader rond (digitaal) populisme om vervolgens bestaand onderzoek van een verondersteld Japans populisme en recente ontwikkelingen met betrekking tot het internet te bespreken. Wegens de beperkte omvang van deze paper zal het focuspunt liggen op rechtspopulisme, met een tweede en derde hoofdstuk als casestudy die toespitst op de relatie tussen de net rechtse stem en politiek activist Sakurai Makoto.[^52] Het tweede hoofdstuk voert eerst een literatuurstudie uit op de net rechtse stem en brengt ze vervolgens, in een poging tot verdere conceptualisatie van digitaal populisme, in verband met modellen rond het effect van internetcommunicatie en anonimiteit op het individu. Het derde hoofdstuk poogt, door middel van een kwantitatieve inhoudsanalyse van zijn Twitteractiviteit, empirisch aan te tonen dat Sakurai Makoto een populist is. Die laatste is namelijk een prominent spilfiguur van de net rechtse beweging met een niet te verwaarlozen invloedssfeer, verschijnt regelmatig in berichtgeving als oprichter van de *Zaitokukai*, was kandidaat tijdens de gouverneursverkiezingen van Tokio in 2016, en richtte recentelijk de politieke Japan First Party (日本第一党) op.[^15] Ten slotte blikt de conclusie terug op de bevindingen uit deze studie en stelt ze een verder onderzoeksplan voor over zaken die buiten het bereik van deze paper lagen.

Eerder werden die thema's al gedeeltelijk aangehaald door academici en journalisten als @tsuji_intanetto_2008, @murai_net_2012, @yasuda_netto_2012, @yamaguchi_xenophobia_2013, @higuchi_japans_2014 en @morris-suzuki_beyond_2015, maar ondanks een frequente verwijzing naar de rol van het internet in de opkomst van populisten in Japan [@taniguchi_changing_2007;@kobori_populism_2013;@trifu_prefectural_2013;@lindgren_developing_2015] zijn er weinig stappen gezet om dat concreet te onderzoeken. Deze paper poogt bij te dragen door gebruik te maken van nieuwe methoden van empirisch onderzoek binnenin de sociale en politieke wetenschappen, met name die uit het relatief nieuwe domein van de sociale netwerkanalyse.

\newpage

#Digitaal Populisme in Japan

## Populisme – een Conceptueel Kader

De notie van populisme als theoretisch concept binnen de politieke wetenschappen kent een moeilijke ontwikkeling. Tot nu toe lijkt er mede uit geografische en tijdsgerelateerde contextuele verschillen in definitie,[^17] maar ook door een pejoratieve connotatie die de term met zich meebrengt,[^92] geen algemeen aanvaarde definitie te bestaan [@bale_thrown_2011; @mudde_oxford_2013]. Nochtans toont de adoptie van de term in het mainstream discours als gevolg van politieke verschuivingen in 2016 een nood aan verdere theoretische uitwerking. Met een eerste 'universeel toepasbare' definitie opgesteld door @taggart_populism_2000 als basis,[^22] volgt deze paper Mudde, Kaltwasser [-@mudde_oxford_2013], Abts en Rummens [-@abts_populism_2007, pp. 407 - 409] in hun minimalistische definitie van populisme als '*thin-centred ideology*' – een ideologie eerder dan politieke strategie of retoriek, gereduceerd tot drie basiskenmerken ('*a model of three logics*'), waardoor populisme als ideologie aanleunt tegen '*thick-centred*' ideologieën als fascisme of nationalisme. De term '*thin-centred*' wordt gebruikt omdat populisme geen kernideeën of uitgebreide visie op de maatschappij oplevert zoals '*thick-centred*' ideologieën dat doen.[^104] Die basiskenmerken, hieronder kort besproken, zijn de idee van een homogeen en soeverein volk, de strijd met 'de elite',  en de volkswil.

### Het Volk, de Elite en de Volkswil

Gebruik makend van een wij/zij-dichotomie die vaak nativistisch[^18] is van aard, worden buitenstaanders (de *Andere*) afgebeeld als de morele antagonist van een veronderstelde homogene, van nature goedaardige wij-groep. Die wij-groep kan onder een weinigzeggende, normatieve noemer als 'het volk' of '*the heartland*'[^28] [@taggart_populism_2000] vele vormen aannemen: het ideaalbeeld van één bevolking onder één natie, of net ter verdediging van volkssoevereiniteit. Laclau plaatst dergelijke terminologie zelfs centraal in zijn definitie van populisme en noemt ze lege omhulsels of *empty signifiers*, symbolen die een proces van abstrahering ondergaan en tenslotte in hun betekenisloosheid dienen ter expressie van universele ideeën [@laclau_populist_2005, p.176].[^73]

Die wij-groep wordt vervolgens onderdrukt door de *Andere*. In populistische ideologieën zal de *Andere* voornamelijk een sociale of economische 'elite' innemen (vaak naar verwezen als 'het establishment'), met als primair kenmerk een machtspositie ten nadele van 'het volk'. Mudde beschrijft het verband tussen 'elite' en economie als specifiek belangrijk voor reeds gezetelde politici, die vaak een gebrek aan politiek succes wijten aan die economische elite [@mudde_oxford_2013, p.13]. Naast de *Andere* als elite wordt vaak ook, in wat beschreven wordt als een nieuwe golf van populisme, geantagoniseerd op basis van etnische afkomst; zij het xenofobie tegenover moslims in West-Europa en de VS, of tegen de Koreaanse diaspora in rechts-populistische retoriek in Japan.

Een derde concept als basiskenmerk van populisme is dat van de volks- of algemene wil, een notie oorspronkelijk geconceptualiseerd door Rousseau als vorm van directe democratie (eerder dan representatieve democratie) waarin het volk rechtstreeks in staat is tot het opstellen van wetten. Als populistisch concept neemt die onder rechtspopulisten vaak echter een nativistische vorm aan dat, door de homogeniteit van een volk te veronderstellen, neigingen heeft tot autoritarisme [@abts_populism_2007, pp.408-9].[^29] Mudde, in referentie naar Canovan, argumenteert echter ook dat populisme niet noodzakelijk als anti-democratisch gezien moet worden: uit democratische hoek kan het juist groepen aanduiden die zich niet voldoende gerepresenteerd voelen. Die enerzijds ondermijnende, anderzijds democratisch-corrigerende mogelijkheden leiden tot een ambivalente relatie tussen populisme en democratie [@mudde_oxford_2013, p16-17].

Ten slotte kan het begrip populisme als ideologie, om het in Hegeliaanse dialectiek te stellen, enkel bestaan als een directe tegenstelling daarvan bestaat. Door de notie van populisme tot fluïde ideologie met bovenstaande kenmerken te reduceren plaatst hij dat, als een populist die in naam van het volk tegen de elite vecht, recht tegenover de idee van 'elitisme', die een zelfde wij/zij dichotomie tussen een intellectuele en cultureel superieure elite plaatst tegenover een ongecultiveerd volk, en pluralisme, dat verschillen in een maatschappij juist als sterkte bestempelt [@mudde_oxford_2013].

### Populisme en Macro-Economie

Door populisme als fluïde, minimalistische ideologie te definiëren stelt Mudde de mogelijkheid om opkomst en ontwikkeling van populistische partijen te verklaren eerder aan de hand van vraag en aanbod, dan door het electoraat te herleiden naar een makkelijk te manipuleren massa. Hoe groot het aandeel van elk aspect juist is, is niet meetbaar, maar Mudde en Lindgren bevestigen een voorkeur voor supply-side verklaringen. Met demand-side verwijst Mudde naar factoren die een vraag naar populisten creëren: factoren op macroniveau als globalisering, immigratie, een falende economie, enzovoort. Supply-side aan de andere kant wordt verder opgedeeld in externe en interne kenmerken. De interne kant betreft eerder partijstructuren als 'ideologie, leiderschap, organisatie en internationalisering'. Externe zaken omvatten dan externe instituten en contexten die een opkomst in de hand werken: massamedia, maar ook het politieke systeem als een geheel. Dat geheel aan opdelingen classificeert Lindgren in **Tabel 1.1** [-@lindgren_developing_2015].

**Tabel 1.1** Opdeling van voorbeelden in de opkomst en ontwikkeling van populistische partijen

| Type factoren       |           Voorbeelden van factoren      |
|---------------------|-----------------------------------------|
| Demand-side         | Economische depressie                     |
|                     | Politiek onvermogen en corruptie      |
|                     | Crisismodus                             |
|                     | Het falen van de ontwikkelingsstaat      |
| Supply-side:        | Ideologie                                |
| intern              | Leiderschap                              |
|                     | Opbouw organisatie                   |
| Supply-side:        | Versoepelen van het partij-systeem|
| extern              | Groei aan zwevende kiezers |
|                     | TV-democratie                            |

[Bron: @lindgren_developing_2015, p.588]

In een volgende stap in het opstellen van dit conceptueel kader analyseert deze paper de compatibiliteit van bovenstaand, minimalistisch model met populisme als onderzocht in Japanse literatuur, toegepast op Japan.

###Het Japans Model van Populisme (*Nihon-gata Popyurizumu* 日本型ポピュリズム)

De flamboyante verkiezingscampagne en retoriek van voormalig Eerste Minister Koizumi Jun'ichirō, alsook zijn vele economische hervormingen en groeiende populariteit, leiden tot een academische interesse in het populisme in Japan. Lindgren, in zijn onderzoek  over Japans populisme, stelt dat populistische kenmerken terug te vinden zijn in anti-establishment retoriek van verscheidene prominente politici gaande van Tanaka Kakuei als zelf-verklaarde stem van het volk (door Schlesinger beschreven als Japan's eerste na-oorlogse populist [-@schlesinger_shadow_1999]), tot meer recente controversiële spelers als Ishihara Shintarō en Hashimoto Tōru, respectievelijk ex-burgemeesters van Osaka en Tokio, en beiden verwant aan de Japan Restoration Party[^19] [@lindgren_developing_2015].

Aan het voortouw van studies om Japans populisme te conceptualiseren staat Otake Hideo [-@otake_nihon_2003], gevolgd door Kimura Masato [-@kimura_popyurizumu_2006], Matsutani Mitsuru [-@matsutani_wakamono_2009; -@matsutani_nihon-gata_2010], Yoshida Tōru [-@yoshida_popyurizumu_2011], en Kobori Masahiro [-@kobori_populism_2013]. Hun onderzoeken vertrekt telkens vanuit een focus op Koizumi, maar behandelt ook een op regionaal niveau ervaarde 'golf aan nieuw-populisme' in de vroege jaren 2000. De hervormingen van het Japans politiek model in de jaren '90 heeft namelijk geleid tot een bestaansmogelijk van nieuwe, onafhankelijke politieke spelers, zoals Ishihara en Hashimoto en partijen als de Sunrise Party (*Taiyō no Tō* 太陽の党).

Lindgren, in een samenvatting van Otake's eerste definitie van Japans populisme (*nihon-gata popyurizumu* 日本型ポピュリズム), stelt dat moderne Japanse populisten 'zichzelf afschilderen als buitenstaander', 'politiek reduceren tot een gevecht tussen moreel goed en fout', en 'massamedia op theatrale wijze exploiteren om zichzelf als anti-establishment af te schilderen' [@lindgren_developing_2015, p.578] – allemaal kenmerken die compatibel zijn met Mudde's model van een populist die een wij/zij-narratief ten nadele van 'het establishment' creëert, met zichzelf als vertegenwoordiger van de volkswil. Ook Yoshida en Matsutani bekrachtigen Otake's stelling dat een retoriek van 'wij versus zij' gebruikt wordt om een morele strijd  te creëren tussen een fundamenteel goede bevolking (met name de populisten en hun volgers) en een gedemoniseerde bureaucratie. Anderzijds maken Otake, Yoshida, en Matsutani wel een onderscheidt tussen het populisme terug te vinden onder rechtspopulisten in Europa, en een neoliberaal populisme[^21] van Koizumi, dat op sociaal en cultureel vlak conservatief is maar vooral neoliberale hervormingen wenst. Yoshida vat het model van modern Japans populisme zelfs samen tot 'neoliberale hervormingen', het 'schrijven van narratieven' (*monogatari no seiji* 物語の政治) en een 'politiek van vijanden maken' (*teki tsukuru seiji* 敵作る政治).[^20]

In Lindgren's woorden stelt Masato dat er daarom een onderscheid moet gemaakt worden tussen het Europees model en het Japans neoliberale model. Dat, omdat het rechtspopulisme in Europa er geen is dat in Japan voorkomt. Kobori daarentegen argumenteert het tegendeel: naast een neoliberaal populisme als dat van Koizumi op nationale schaal, ligt dat uitgevoerd door o.a. Ishihara op plaatselijke schaal meer in lijn met het Europees model van nativistisch rechtspopulisme. Dat staaft verder Mudde's theorie van een '*thin-centred*' populisme fuseerbaar met andere ideologieën. Lindren legt daar tevens een verband met @betz_two_1993, die eerder al op gelijkaardige wijze twee vormen van Europees populisme herkende: neoliberaal en xenofoob van aard [@lindgren_developing_2015, p.581]. Hij typeert aan de hand van dat onderzoek **Tabel 1.2**: een categorisering van mogelijke *thick-centred* ideologieën in Japans populisme.

**Tabel 1.2** Potentiële ideologieën in Japanse populisme en voorbeelden van populistische politici die aan die ideologieën voldoen

|      Ideologie    |             Voorname standpunten              |        Voorbeelden van potentiële kandidaten        |
|-----------------------|--------------------------------------|--------------------------------------|
| Neoliberalisme       | Neoliberale hervormingen                    | Koizumi, Hashimoto, Kawamura, Ozawa, Watanabe |
| Welzijnsoriëntatie  | Verdeling van rijkdom               | Tanaka, Hatoyama                              |
| Anti-materialisme    | Kritiek op hebzucht en materialisme     | Ishihara                                      |
| Nativisme           | Xenofobe meningen over niet-Japanners     | Ishihara, Koizumi?, Hashimoto?                |
| Revisionisme         | Herinterpretatie van de Japanse geschiedenis  | Ishihara, Koizumi?, Hashimoto?                |

[Bron: @lindgren_developing_2015, p.586]

Kobori bekijkt de impact van populistische ideologiëen op het Japanse politieke landschap. De JRP (*Nippon Ishin no Kai* 日本維新の会, Japan Restoration Party) won tijdens de verkiezingen in 2012 bijvoorbeeld 54 zetels en werd daarmee de derde grootste partij in het Lager Huis. Mede-oprichter Hashimoto Tōru won een jaar eerder al burgemeestersverkiezingen in Osaka. Een gevolg daarvan is dat gevestigde partijen geforceerd worden om beleidgeving te assimileren door middel van wat hij beschijft als '*blame-avoidance*' strategiëen [@kobori_populism_2013, p.108; @lindgren_developing_2015, p.579]. In Kobori's woorden beïnvloedt het populisme de publieke opinie namelijk zodanig dat grotere partijen hun beleid wel moeten assimileren om politieke afstraffing te vermijden. Het nationaliseren van de Pinnacle-eilanden[^5] in 2012 door de sterke steun die het publieke discours gaf aan Ishihara Shintarō en zijn intentie om die over te kopen kan als dergelijk zo'n voorbeeld gezien worden. Horiuchi argumenteert dat, doordat een private aankoop door Ishihara zowel tot overheidskritiek zou kunnen leiden als tot provocatie van China, de Democratische Partij Japan (DPJ) werd geforceerd tot een positie van nationalisering [@horiuchi_public_2014, pp.36-38].

Onderzoek naar de demografie van het electoraat van populisten in Japan is relatief schaars en lijkt niet gezien te worden binnen de context van een aanhoudende vergrijzing in Japan. Matsutani hield bijvoorbeeld een enquête rond stemgedrag na de burgemeestersverkiezingen van 2011 in Osaka en concludeerde daaruit dat de grootste steungroep van Hashimoto een socio-economische groep was met leden van de hogere en middenklasse, voornamelijk ouder dan 60 jaar, en een voorkeur voor liberale hervormingen [@matsutani_popyurizumu_2011]. Kobori stelt zelfs kort door de bocht dat die toename aan neoliberale populisten simpelweg '*the people's opinion*' reflecteert en in rechtstreekse tegenstelling staat tot een electoraat in West-Europa, dat vaak in verband wordt gebracht met een economisch lagere klasse en gebrek aan onderwijs [@kobori_populism_2013, pp. 115-116]. 

Bovenstaand Japans onderzoek over populisme past ideologisch binnen de universele *thin-centred* definitie van populisme als beschreven door Mudde, mits Betz' '*two faces*' in acht wordt genomen: een ofwel bijkomende neoliberale, ofwel conservatieve ideologie. Dat, omdat verschillende Japanse academici een 'ideologisch verschil' lijken te suggereren tussen het Japans model van populisme en het Europees of Noord-Amerikaans model. Om het in Betz' woorden te stellen zou dan vanaf de 21ste eeuw vooral het nationalistische, xenofobe populisme in Europa en Noord-Amerika aan populariteit winnen, terwijl volgens Kobori in Japan het nieuw-populisme vanaf 2000 voornamelijk een neoliberaal beleid voor ogen heeft, met een lichtere focus op cultureel en sociaal vlak. Enkel onder enkele lokale politici als de hierboven vernoemde Hashimoto Tōru en Ishihara Shintarō vindt hij uitzonderingen die meer aan het Europees of Noord-Amerikaans model voldoen.

Kobori en anderen stellen volgens Lindgren's typologie vooral een demand-side verklaring voor om die groei aan populisme uit te leggen, met onder andere de langdurige economische crisis (de '*lost decade*'), de Hanshin-aardbeving van 1995, terreur onder Aum Shinrikyo, de Fukushima-aardbeving van 2011 en de daaropvolgende nucleare crisis als ontstaansreden. Anderzijds argumenteert Kobori ook dat massamedia en internetcommunicatie interesse in populisme verhoogd door de aandacht besteed aan deze populistische 'nieuwkomers'. Zich toespitsend op een supply-side als onderdeel in een groei aan modern populisme, veronderstelt deze paper, met **tabel 1.1** in gedachten, een 'E-democratie'[^51] als aanvulling van deze typologie. Lindgren [-@lindgren_developing_2015, p.589] argumenteert namelijk als volgt:

> "A third explanation for populist success may be the increased importance of TV and the internet as mediums for political messages. Politicians with less resources, no formal clientele, and without the capacity to exploit the finances of the state for pork and barrel politics (as LDP politicians traditionally have accessed) can, in particular if they are charismatic and gifted with rhetorical skills, utilize the opportunities offered by ‘TV democracy’."

## E-democratie en 'Digitaal Populisme'

De discussie over het aandeel van internetcommunicatie in populisme is verhit. Aan de ene kant van het spectrum halen enkelen het argument aan dat het digitale medium de offline trend van populistische groei enkel verderzet en dat 'het politieke landschap niet fundamenteel zou veranderen [zonder sociale media]' [@zimmermann_digital_2017]. @bimber_internet_1998 stelde bijvoorbeeld bijna 20 jaar geleden dat ondanks het slimme gebruik van sociale en digitale media, politieke opinievorming nog voornamelijk door mainstream berichtgeving gebeurt en er dus geen grote invloed zou zijn. Aan de andere kant van het spectrum gaan er ondertussen echter vele stemmen akkoord met het belang van telecommunicatietechnologie in de evolutie van politieke participatie, met voorbeelden van nieuwe sociale bewegingen allerhande: de Egyptische en Tunesische revolutie, protesten in Brazilïe, de Koreaanse presidentsverkiezing van Roh Moo-hyun in 2003, enzovoort [@murai_net_2012;@hale_political_2016; @ricardo_buettner_systematic_2016]. Politieke participatie en de vraag daarnaar zijn namelijk zowel logistiek als financiëel eenvoudig te creëren op het internet en hebben een lagere instapdrempel [@tamura_niggling_2014].[^74] 

Niettemin neemt, in de eerder opgestelde definitie van populisme, het internet als rechtstreeks contactmiddel tussen het archetype van de populist en het volk echter een belangrijke rol in: die in de creatie van het wij/zij-narratief waarin mainstream-nieuwsgeving dient als manipulatiemiddel van de gedemoniseerde elite. Een ander kenmerk van digitaal populisme, alsook bijwerking van de decentralisatie van het internet, ligt in de groei en verspreiding van nieuwe en alternatieve media. Iets wat als alternatief dient voor wat meer en meer afgeschilderd wordt als '*Lügenpresse*', '*masugomi*' (マスゴミ)[^25] of '*fake news*'. Dat zijn termen voor de pers die zich niet zou houden aan neutrale journalistieke standaarden. Discussies worden ondermijnd enerzijds door de onderliggende idee dat informatie gehaald uit media foutief zou zijn, en anderzijds door de opkomst van alternatieve bronnen die vaak in stijl mainstream media kopiëren maar zelf geen gebruik maken van die journalistieke standaarden.

Verder brengt een individualisering en fragmentering van een maatschappij als gevolg van een aanhoudende globalisatie en verspreiding van massamedia bepaalde veranderingen mee. Het idee van één conventionele partij voor één sociale classe als electoraat is niet langer van toepassing, en aldus worden politieke partijen niet langer als het meest representatief gezien. Tamura argumenteert dat dat leidt tot een groeiende twijfel in gevestigde politieke partijen en aldus de noodzaak voor politici om zich aan te passen aan deze individualisering [-@tamura_niggling_2014, p.123]. Als weerspiegeling van die democratische veranderingen stelt hij een categorisering van mogelijke vormen van democratie voor onder typologie **Tabel 1.3**.

**Tabel 1.3** Voorbeelden van democratische vormen

|           Type           |           Medium ter creatie van een gemeenschappelijke 'wij'-heid           |  Politieke deelname  |
|-------------------------|------------------------------|----------------|
| 1 Populistische democratie[^23]     | Leiderschap door specifieke individuele politici      | Passief                   |
| 2 Overleggende democratie | Overleg in kleinschalige forums als mini-'publiek'  | Positief                   |
| 3 Strijdbare democratie[^60]  | Protest                                            | Positief                   |
| 4 Internetdemocratie     | Internet                                           | Participatief maar passief |

[Bron: @tamura_niggling_2014]

@tamura_niggling_2014 parafraseren Azuma Hiroki uit zijn 2011 essay *Ippan Ishi 2.0* (『一般意志2.0』, 'Volkswil 2.0') over de rol van het internet in de democratie. Dat werk leest Rousseau's notie van een volkswil in een technologische evolutie, en meer specifiek in de opkomst van het internet en sociale media als Twitter. Hij stelt dat internetcommunicatie zodanig enige individuele wil omvormt tot een volks- of algemene wil dat het leidt tot een nieuwe vorm van democratie met 'de burger' als passief participerende '*netizen*', zoals gesteld in tabel 1.3 [-@tamura_niggling_2014]. Binnen Mudde's [-@mudde_oxford_2013] model van populisme als ideologie kan bovenstaand argument van internetcommunicatie als creatie van een volkswil ook ten voordele van populisten werken.

Een specifiek kenmerk van sociale media, en de huidige staat van het internet, ter verdediging van die laatste stelling is die van de zogenaamde 'echokamers'[^10] en '*filter bubbles*'. Hoewel de achterliggende idee van 'opinievorming door media' uiteraard al langer bestaat, wordt ze des te meer versterkt op het internet. Enerzijds door algoritmes als die van Facebook, Google en Twitter die aan de hand van individueel gebruik relevante informatie voorleggen, en anderzijds door een tendens van cultureel tribalisme op het internet: het opzoeken en opbouwen van online gemeenschappen van gelijkgezinden. Youngmi Kim, in haar paper over opkomend populisme in Zuid-Korea [-@kim_digital_2009], argumenteert op gelijkaardige wijze dat digitaal populisme een verdergedreven vorm van politiekvoering is, die gebaseerd is op emotie in plaats van rationaliteit. Dat als gevolg van een ongecontroleerde groei aan alternatieve informatiebronnen. Kenmerken van het internet als cruciaal voor digitaal populisme vat ze op volgende wijze samen [-@kim_digital_2009, p.3-4]:

- Rechtstreekse, kosteloze toegang tot grassroots-bewegingen en een grotere mobilisatiecapaciteit.
- De ongemedieerde aard van het internet staat op anonieme wijze open discussie toe via messageboards, chatplatformen en blogs.
- Het proces van '*Othering*'[^11] wordt vereenvoudigd door ongestraft verbaal geweld.

Mark Rolfe gaat een stap verder door het 'discours van digitaal populisme' zelf terug te sporen naar het ontstaan van een hackers-ethos rond het einde van de jaren '80. Die ethos plaatst de hacker (of '*hacktivist*') als een soort moderne Robin Hood tegen een onderdrukkende elite in de strijd voor vrijheid van informatie [-@rolfe_reinvention_2016, pp. 145 - 159]. Dat is inhoudelijk herkenbaar als de hedendaagse retoriek gebruikt door nieuwe grassroots-bewegingen die het internet aanschouwen als mogelijkheid tot rechtstreekse democratie.

Samenvattend creëert het internet in zijn kosteloze, ongemedieerde aard en langdurige retoriek van de internetgebruiker als *heartland* een platform voor populisten om ideologieën te propageren. Kenmerken specifiek aan sociale media of zoekmachines versterken opinievorming en werken politieke polarisatie verder in de hand. Aldus lijkt het internet dankzij die kenmerken een uitstekend middel voor charismatische persoonlijkheden om rechtstreeks in aanraking te komen met het electoraat, maar ook om gevestigde media en politici te antagoniseren.

## E-democratie, (Digitaal) Populisme en Japan[^39]

@rimmer_japanese_1999 anticiperen al in een vroeg stadium dat het internet in Japan een belangrijke rol kan spelen in het creëren van politiek actieve *netizens* en het vormen van nieuwe grass-rootsbewegingen, mits het politieke systeem wordt geherstructureerd. Dat doen zij aan de hand van werken van Kumon Shumpei en Masuda Yoneji, sociologen die vanaf eind jaren '70 speculeren over een utopische *information society* of *teledemocracy* dat ook aan minderheden een stem in de maatschappij biedt [-@rimmer_japanese_1999]. Ook @gottlieb_japanese_2003 parafraseren Kumon Shumpei als voorspellend dat 'het internet op fundamentele wijze ons denkpatroon en gedrag wijzigt' en dat 'de macht van de regering, de zakenwereld en massamedia om een maatschappij te beheersen zal overgaan naar *netizens*' [-@gottlieb_japanese_2003, pp. 162-164].[^45] Beiden nuanceren echter die visie als utopisch en stellen dat de ontwikkeling van het internet als bruikbaar voor democratische veranderingen moet gezien worden binnen de context van economische, politieke en culturele structuren. 

Analoog met @tamura_niggling_2014 argumenteert ook Taniguchi dat massamedia (en later ook het internet) in Japan democratische participatie verhogen door een aanhoudende stijging aan '*infotainment*' en '*soft news*'.[^24] Daarvoor refereert hij als keerpunt naar nieuwsanker Kume Hiroshi die in de jaren '80 met zijn ‘witty talk and casual style’ nieuws op entertainende wijze toegankelijk maakte [@taniguchi_changing_2007, p.148]. Een indirect gevolg daarvan was een economische noodzaak voor *hard news* journalisten om hun programma te herzien.[^46] Hij plaatst het succesvol doorvoeren van Koizumi's controversiële privatisering van het postsysteem bijvoorbeeld in rechtstreeks verband met een populistisch gebruik van massamedia en meer specifiek *wide shows*.[^76]

Sinds de jaren '90 valt een correlatie tussen politieke voorkeuren en een stijging aan massamedia op in de vorm van 'zwevende kiezers' (*fudō-hyō* 浮動票, lett. *drijvende stemmen*), stemmers die zich niet affiliëren aan een bepaalde partij. Er wordt bijvoorbeeld geschat dat televisie en andere media een belangrijke rol hebben gespeeld in het creëren van vijandelijkheid tegenover de Liberaal-Democratische Partij (LDP) ten voordele van het Hosokawa-kabinet (1993-1994), maar ook dat ze instrumenteel waren voor het succes van Koizumi Jun'ichiro [@trifu_prefectural_2013]. @weathers_reformer_2014 herkent dan weer in Hashimoto, die ideologisch geässocieerd wordt met een neoliberaal populisme, een meester in televisie- en sociale mediagebruik. In 2013 had hij meer dan één miljoen volgers op Twitter en plaatste soms tot honderd Tweetberichten per dag [-@weathers_reformer_2014, p.83].

Als iemand uit een gezin van gevestigde politici, met zelf een lange politieke carrière achter zich, wordt Abe Shinzō zelden in verband gebracht met populisme en het anti-elitisme dat daaruit voorkomt. Anderzijds maakt hij gebruik van sociale media als Facebook om, in Horiuchi's woorden, volgers op te roepen in een gevecht tegen massamedia [@horiuchi_public_2014; @t._stewart_global_2016]. Ook speelde Abe in op een internet-haatcampagne tegen de sociaal-liberale DPJ door tijdens de verkiezingscampagne in 2012 een persconferentie in Akihabara te houden en frequent live uit te zenden op video-uploadwebsite *Niconico* (ニコニコ) [@hollihan_dispute_2014, p.181-191]. Om jongeren (en specifiek jongeren actief op het internet) aan te spreken werden vervolgens de kieswetten om politieke campagnevoering op het internet toe te laten in 2013 herzien.[^38] Tenslotte werd in 2016 de kiesleeftijd van 20 jaar naar 18 jaar verlaagd, wat 2.4 miljoen extra stemgerechtigden opleverde.

Deze paper wil onder meer aantonen dat er nood is aan verder onderzoek naar correlaties tussen internetcommunicatie en de groei aan populisme. Als case-study en eerste aanzet daartoe gaat deze paper verder in op de synergie tussen de rechtsnationalistische *netto-uyoku* internetstem als potentiëel electoraat of *heartland*, en Sakurai Makoto, oprichter van de ultranationalistische grassroots-beweging *Zaitokukai* en Japan First Party.

\newpage

#De Netto-Uyoku (ネット右翼)

>"The current nationalist movement in Japan is a loose alliance of conservative politicians, rightist activist groups, commentators, and business executives brought closer together through the Internet." [@horiuchi_public_2014]

Traditioneel wordt de rechts-nationalistische stem in het na-oorlogse Japan vertegenwoordigd door de *uyoku-dantai* (右翼団体): een koepelterm voor losstaande nationalistische organisaties die omwille van hun agressieve, militaristische retoriek en associaties met georganiseerde misdaad door het grote publiek eerder met argusogen worden bekeken. In een cultuur waar enorme druk wordt gelegd op het bewaren van de openbare orde worden affiliaties hiermee a fortiori ook ontmoedigd. Het ontstaan van volksbewegingen als de Zaitokukai of media als de revisionistische manga *Manga Kenkanryū* (マンガ嫌韓流, 'manga: haat jegens de *Korean Wave*'),[^2] duidt echter op de opkomst van een nieuwe, toegankelijkere golf van rechts-nationalistische bewegingen – een golf die vooral gedecentraliseerd en backstage, in de anonimiteit van het internet, plaatsvindt en geassociëerd wordt met de koepelterm *netto-uyoku*.

De term *netto-uyoku* staat voor de extreem-rechtsgezinde internetgebruikers, vooral actief op (anonieme) fora als 2channel (2ちゃんねる), video-uploadwebsites als Niconico (ニコニコ) en Channel sakura (*nihonbunka chan'neru sakura*, 日本文化チャンネル桜),[^49] en meer recent, microblogging-sites als Facebook en Twitter. Leden uit deze sociale verzameling vermijden zelf dergelijke terminologie en bekijken ze eerder als constructen van 'anti-Japan'-activisten en massamedia, die ze steeds vaker met de term *masugomi* aangeven [@z.n._kokumin_2011]. Verder beschrijven ze zichzelf eerder als patriottische, politiek geëngageerde internetactivisten ('*netizens*') die de Japanse natie enerzijds willen beschermen tegen 'linkse Anti-Japan activisten' (*han'nichi sayoku* 反日左翼), en anderzijds willen versterken om haar burgers te kunnen beschermen. Argumenten luiden vaak dat de net rechtse stem en de daaruit ontwikkelde xenofobische volksbewegingen een klein, te verwaarlozen onderdeel zijn van de Japanse maatschappij [@penney_racists_2013], maar dat die stem zich niet enkel beperkt tot de duistere regionen van de *cyberspace*, bewijst een onderzoek naar hate speech doe door het Japanse ministerie van Justitie in maart 2016 werd gepubliceerd: tussen april 2012 en september 2015 werden er over heel Japan 1152 xenofobische protestacties gehouden [@_heitosupiichi_2016]. 

Sterk actuele thema's die een crisis in identiteitsvorming met zich meebrengen zijn onder andere de groeiende onrust onder jongeren door een stagnerende economie,[^66] spanningen met buurlanden, de *zainichi*-problematiek, territoriale disputen en de Noord-Koreaanse ontvoeringen van Japanse burgers. In de anonimiteit van het internet kan men een drang terugvinden naar samenhorigheid, interactie en alternatieve, open vormen van media. Daar ligt echter een risico tot groepspolarisatie en het creëren van een exclusief discours waar sociaal afgezonderden of uitgeslotenen als *hikikomori* (引き籠もり),[^6] *NEETs*[^7] en *freeters* (フリーター),[^8] uit een drang naar samenhorigheid, zich makkelijk in kunnen verliezen [@izumi_mihashi_confessions_2015]. 

Met de net rechtse beweging als potentiëel *heartland* onderneemt dit hoofdstuk twee zaken. Eerst beschrijft het de net rechtse stem door de voornaamste methoden tot internetcommunicatie, ideologische standpunten en interactie met beleid en maatschappij in kaart te brengen. Dat wordt gedaan met een literatuurstudie over de net rechtse stem. Ten slotte poogt het op theoretische wijze de dispersie van rechtspopulistische ideologieën door middel van het internet te verklaren.

##Ideologie en Definitie

Hack argumenteert dat een primair kenmerk van het uit een ironische inside joke gegroeide nationalistische, net rechtse discours[^30] een aanhoudende etnisch exclusionisme en etnocentrisme inhoudt dat vooral dient ter bescherming van een eigen identiteit [@hack_subculture_2016]. Ook @murai_net_2012 ziet in de leidende ideologie achter de collectieve camaraderie van de net rechtsen een radicaal nationalisme [-@murai_net_2012, p.375]. @higuchi_japans_2014 plaatst die groep in contrast met hun tegenhangers in Europa en de Verenigde Staten. Daar wordt naast het nativisme ook gebruik gemaakt van economische narratieven als die van de dreiging van immigratie op de arbeidsmarkt. In het eerste kwantitatieve onderzoek over die groep definiëert Tsuji [-@tsuji_intanetto_2008, pp.10-11] de net rechtse stem echter aan de hand van volgende drie karaktertrekken:

1. Anti-Koreaans en/of anti-Chinees sentiment.
2. Een voorkeur voor een conservatief beleid en charismatische leiders, met name voor het populisme onder Koizumi en kwesties als meer patriottistisch onderwijs, staatsbezoeken aan het Yasukuni-schrijn, enzovoort.
3. Actieve participatie aan internetcommunicatie door middel van blogs, messageboards als 2channel, enzovoort.

![(onder de versoepelde voorwaarden): geloofwaardigheid van massamedia onder net rechtsen. [Bron: @tsuji_intanetto_2008, p.14]][tsuji_masukomi_translated]

In een online enquête[^77] merkt Tsuji [-@tsuji_intanetto_2008, pp.10-12] vooral bij mannen neigingen tot die karaktertrekken op. Ook ziet hij een correlatie tussen een gevoel van eenzaamheid bij de deelnemers en dat anti-Koreaans en/of anti-Chinees sentiment, iets dat volgens hem misschien eerder aan de basis van dat sentiment ligt dan nationalistische ideologieën. Leeftijd en onderwijs lijken echter geen belangrijke rol te spelen. Ten slotte concludeert Tsuji wel dat slechts 1.3% (13 mensen) van de deelnemers met alle stellingen uit de enquête akkoord gingen en aldus aan alledrie de kenmerken van de net rechtse stem voldeden.[^12] Om meer betrouwbare resultaten te verwerven werden de voorwaarden om tot die groep te horen iets uitgebreidt (tot deelnemers die akkoord gaan met meer dan de helft van alle stellingen per karaktertrek), met als resultaat een nieuw totaal van 31 personen. Uit die resultaten vindt Tsuji twee andere kenmerken terug in berichten van net rechtsen: een achterdocht jegens massamedia[^78] (zie **figuur 1**) en het frequent deelnemen aan internet '*flaming*' (炎上).[^40]

###Anti-Koreaans en/of anti-Chinees sentiment (*kenkan kenchū* 嫌韓嫌中)

Xenofoob sentiment tegenover de Aziatische buurlanden omvat enerzijds historische problemen (*rekishi mondai* 歴史問題) en anderzijds diplomatieke problemen (*gaikōmondai* 外交問題). Onder historische problemen komen vooral de 'troostmeisjes'-discussie (*ianfu* 慰安婦) en de 'Slachting van Nanjing' (*nankindaigyakusatsu* 南京大虐殺) sterk ter sprake. Diplomatische problemen omvatten dan weer territoriale disputen en het afkoelen van relaties sinds dat plannen ter hervorming van schoolboeken historische problemen begonnen te bagatelliseren.

Negatief sentiment op het internet richt zich ook sterk reactionair tegen de idee dat onderwijs in China, beide Korea's en Koreaanse scholen in Japan anti-Japanse opvoeding (*han'nichi kyōiku* 反日教育) aanbiedt en aldus haat zaait onder diens inwoners. Net rechtsen delen ook frequent door middel van alternatieve nieuwsbronnen en video-uploadwebsites incidenten die 'anti-Japanse' ideologieën zouden meedragen, vaak met de boodschap dat mainstream media deze 'waarheid probeert te verbergen' [@yasuda_netto_2012; @taka_twitter_2015-1, p.144].[^83]

####China

Een recent incident dat anti-Chinees sentiment online in de hand werkte was het 'Minjinyu 5179'-incident in 2010. Een aanvaring tussen een Chinese vissersboot en twee Japanse kustvaartschepen op betwist gebied nabij de Pinnacle-eilanden leidde tot het afkoelen van Sino-Japanse diplomatieke betrekkingen en sterke discussies op het internet. De terughoudendheid van de Japanse overheid om videomateriaal van dat accident vrij te geven, alsook het ingaan op de eisen gesteld door China, leidden tot ook antagonisering van de DPJ. 

Ook wanneer toenmalig gouverneur van Tokyo Ishihara Shintarō in 2012 bekend maakte de Pinnacle-eilanden (een belangrijk pijnpunt in huidige Sino-Japanse relaties) te willen overkopen en een online-crowdfunding campagne opstartte, was het diezelfde stem die zich hier collectief bij aansloot en aanzette tot donaties, met een uiteindelijke 1,485,201,967 yen[^4] verzameld door 113,602 burgers [@hollihan_dispute_2014, p.185; @horiuchi_public_2014, pp.36-38].

####Noord-Korea

Japan's relaties met Noord-Korea zijn nooit formeel genormaliseerd. De recente publieke perceptie in Japan is reeds overheersend negatief[^86] en stemt vooral uit de kidnappingskwestie van Japanse burgers eind jaren '70 (die onder Koizumi in een normalisatiegesprek met Kim Jong-il in 2002 formeel erkend werd) en een aanhoudende militarisering. Specifiek het nucleair wapenprogramma en het testen van langeafstandsraketten over Japans territorium wekken nieuwe angst op.[^87] Beide zaken worden dan ook uitvoerig online gediscussiëerd ter versterking van (Noord-)Korea als de *Ander* en leiden tot haat en vooroordelen jegens iedereen of alles geassocieerd met Noord-Korea [@mie_xenophobia_2013; @itagaki_anatomy_2015, p.50].

####Zuid-Korea

Naast bovenstaande formele erkenning in 2002 beschrijft @itagaki_anatomy_2015 ook het 2002 FIFA wereldkampioenschap voetbal, georganiseerd door Japan en Zuid-Korea ter bevordering van wederzijdse vriendschap en respect, als een keerpunt in net rechtse perceptie van Zuid-Korea.[^41] Online ontstond de perceptie dat Zuid-Korea gebruik maakte van *soft power*-middelen als populaire cultuur om Japans territorium binnen te dringen en een anti-Japans beleid door te voeren. @itagaki_anatomy_2015 beschrijft dat fenomeen vervolgens als een vorm van cultureel racisme onder de noemer 'Korea-phobia' en traceert het historisch terug naar de kolonisatie van Korea in 1910. Termen die historisch in een koloniaal discours gebruikt werden om pejoratief te verwijzen[^88] naar etnische Koreanen vonden ook hun weg terug naar het online discours gehandhaafd door net rechtsen. Voorbeelden van pejoratieve terminologie jegens etnische Koreanen zijn legio, maar vooral historische termen *futei senjin* (不逞鮮人, opstandige koreanen) and *sangokujin* (三国人, derdelandsonderdaan) kennen een heropkomst nu gericht op de Koreaanse diaspora. 

####Koreaanse Diaspora

De negatieve positie van de net rechtse stem tegenover de Zainichi (de Koreaanse diaspora in Japan)[^85] berust zich voornamelijk op drie zaken: de speciale rechten die die diaspora zou ontvangen in de vorm van onder andere sociale zekerheidsvoordelen en het statuut als Speciale Permanente Inwoners,[^84] het gebruik van aliasen (*tsūmei* 通名)[^43] om zich te vermommen als 'echte Japanners', en een associatie met misdaad. Onder de naam *zainichi tokken* (Speciale Rechten voor Zainichi, 在日特権) zouden Koreaanse inwoners van Japan genieten van zaken als belastingsverlaging, kosteloze leningen, een hogere sociale uitkering, en andere bevoordeelde behandelingen tegenover Japanners en andere buitenlandse inwoners [@yasuda_netto_2012]. 

Itagaki beschrijft de negativiteit ontstaan tegenover die ervaarde bevoordeelde behandelingen als een ervaarde invasie van een verbeelde Japanse ruimte. In net rechtse retoriek betekent positieve discriminatie namelijk een verlies van rechten voor Japanners. Die logica waarin zaken als mensenrechten tot schaarse goederen worden gereduceerd, komt overeen met de logica van het economische *zero-sum game* (nulsomspel) model: de wij-groep dient evenveel rechten in als de zij-groep ontvangt [-@itagaki_anatomy_2015, p.60].[^90]

Afgaande op het model van digitaal populisme eerder opgesteld, wordt dat idee verder in stand gezet door het digitaal verspreiden van valse informatie (*gasaneta* ガセネタ) en geruchten (*dema* デマ, *ryūgen* 流言 of *uwasa* うわさ). Yasuda [-@yasuda_netto_2012, p.219] beschrijft bijvoorbeeld het vaak voorkomend gerucht van een zogenaamde 'Koreaanse Bezettingsmacht' (*chōsen shinchūgun* 朝鮮進駐軍), georganiseerde Anti-japanse misdaad gepleegd door etnische Koreanen in Japan na de Tweede Wereldoorlog. Ook na de aardbeving in 2011 deden er online allerhande geruchten de ronde dat Zainichi Koreanen zich aan diverse criminele activiteiten zouden hebben schuldig gemaakt.[^89] Twitterberichten verzameld door een zekere *mutsuo_toi* [-@mutsuo_toi_higashinihon_2011] op een persoonlijke blog stellen dat er etnische Koreanen zijn overgegaan tot moord, diefstal en verkrachting. In een ander blogbericht stelt Yahoo! Japan gebruiker *nanako_1892* [-@nanako_1892_zainichikankokujin_2014] bijvoorbeeld dat er misbruik gemaakt werd van de aardbeving om de identiteit van gestorven of vermiste Japanners over te nemen.[^91]

###Politieke Voorkeur

Op nationale schaal wordt de net rechtse stem vooral verbonden aan Abe Shinzo en het nationalistisch beleid dat daar aan gekoppeld gaat. @murai_net_2012 analyseert maandelijkse opiniepeilingen naar politieke voorkeuren gehouden op video-uploadwebsite Niconico en merkt, wanneer vergeleken met offlinecijfers, een sterkere neiging naar conservatisme en steun voor de Liberaal-Democratische Partij (LDP), ten koste van de Democratische Partij Japan (DPJ). Na het doorbreken van de machtspositie van de LDP door de JDP in 2009 groeide er een anti-JDP sentiment op internetgemeenschappen frequent geassocieerd met net rechts. Zij bekeken de JDP als een anti-Japanse (*han'nichi* 反日) partij bestaande uit voornamelijk zainichi Koreanen die werken tegen het beste belang van een homogene Japanse bevolking.

Een ander aspect van beide opiniepeilingen, aan de andere kant, levert inzicht over de tevredenheid in politiek en toont een sterker scepticisme bij online deelnemers. Murai trekt aldus de conclusie, afgaande op de cijfers gehaald uit de internetgemeenschappen opgebouwd rond Niconico en publieke opiniepeilingen, dat *netizens* een sterkere politieke bewustheid hebben dan leeftijdsgenoten die aan de offline opiniepeiling deelnamen, maar anderzijds ook dat er onder jongere mensen veel meer zwevende (*fudō-hyō* 浮動票) dan vaste kiezers (*kotei-hyō* 固定票) voorkomen. Hij concludeert als volgt:

>This is an ideal condition for Net Uyoku’s ideology to pervade. When susceptible people meet sensational videos, they may easily embrace the advertised ideology. [-@murai_net_2012, p.371]

###Internetcommunicatie

De net rechtse beweging en rechts-nationalistische internetdiscussies in Japan worden het meest in verband gebracht met online communicatieplatformen 2channel en Niconico [@katayama_2-channel_2007;@tsuji_intanetto_2008;@rumi_koreans_2011; @murai_net_2012], maar recentlijk ook Twitter [@yasuda_netto_2012; @morris-suzuki_freedom_2013; @taka_twitter_2015-1]. Alledrie behoren in 2017 tot de meest bezochte websites van Japan [@alexa.com_top_2017].[^50]

####2channel

2channel[^47] is een anoniem internetforum opgericht in 1999 door een toenmalige Japanse uitwisselstudent in de Verenigde Staten, Hiroyuki Nishimura, en ervaarde een gestage groei tot grootste anonieme internetforum in Japan, met in 2007 2.7 miljoen berichten per dag verspreid[^70] over 800 categoriëen [@katayama_2-channel_2007]. Enerzijds blijkt het, door de anonimiteit en lakse regulering ervan, een geliefd middel om op grassroots niveau politiek en media te discussiëren [@maslow_nationalism_2011-1]. Anderzijds resulteerde diezelfde lakse regulering echter wel in 50 civiele rechtszaken en meer dan vier miljoen dollar aan schadevergoedingen of sancties voor zaken als laster en schending van auteursrecht [@katayama_2-channel_2007]. 

Door de grote schaal van het platform wordt 2channel geciteerd als invloedrijk platform op vlak van mainstream opinievorming. Auteurs als Rumi en Yasuda beschouwen het platform dan ook als voornaamste communicatiemiddel van *netizens* met ideologieën van de net rechtsen,[^80] en brengen het ook in rechtstreeks verband met het ontstaan van nationalistische volksbewegingen als de Zaitokukai [@rumi_koreans_2011;@yasuda_netto_2012]. In een studie over internetnationalisme observeert @rumi_koreans_2011 bijvoorbeeld een *thread*[^67] die een Koreaans webartikel over 'Takeshima Day'[^68] discussieert. Op vier dagen tijd werden er 7,000 berichten geplaatst die al snel inhoudelijk devieerden van het oorspronkelijk onderwerp en herleid werden naar herhalingen van typische net rechtse retoriek. Eerder dan discussie werd op dergelijke manier het beeld van Koreanen als een geweldadige, irrationele Andere in stand gehouden en versterkt; enige poging tot discussie zelf werd al snel genegeerd of afgeschreven als berichten van anti-Japanse spionnen [-@rumi_koreans_2011, pp.5-8]. 

>"Collectively, the 7,000 postings produced and reinforced the negative image of Korea and Koreans far beyond the Tsushima issue. Forum participants brought up a multitude of Korearelated issues which had nothing to do with Korean tourists on Tsushima: the ‘special tax and welfare privileges’ that zainichi Koreans allegedly enjoy, the ‘illegal occupation’ of Takeshima Island’, kimchi with parasite eggs, or crimes by Koreans in Japan and overseas. Links were made to a TV news item about a Japanese boy who was attacked in Korea, snapshots of anti-Japanese artwork by Korean school children, a Youtube clip on a rape by a zainichi Korean, 2-chan threads on zainichi pension entitlement and welfare benefits, shocking images of anti-Japanese demonstrators slaughtering pheasants (Japan’s national bird) in front of the Japanese Embassy, and many more. These and other unrelated events and images are linked together under the unifying but empty sign of the ‘Koreans’." [@rumi_koreans_2011, p5]

Een voorbeeld van nationalistische discussies gestart op 2channel die zich offline uiten zien we in enkele protestacties die voor het eerst op 7 en 21 augustus 2011 werden gehouden aan het hoofdkantoor van Fuji Television in Tokio [@itagaki_anatomy_2015]. Er ontstond woede uit het idee dat Fuji Television, onder de stijgende populariteit van Koreaanse pop-cultuur, voornamelijk Koreaanse drama's uitzond, waardoor ze vervolgens werden bestempeld als een '*traitor network*'.[^42] Het aantal deelnemers werd door verschillende online kranten, waaronder ook Zuid-Koreaanse, tussen de 2,000 en 10,000 geschat [@the_chosun_ilbo_japanese_2011;@the_donga_ilbo_japans_2011;@schilling_japanese_2011], maar had verder echter geen invloed op de programmatie van Fuji Television. In die protesten diende Fuji Television uiteraard als object ter representatie van een diepgewortelde ontevredenheid onder deelnemers in Tokio. Dat tegenover een ervaren Zuid-Koreaanse *soft-power* dreiging in de vorm van de *Korean Wave* enerzijds, en tegenover massamedia en veronderstelde mediamanipulatie anderzijds. Die protesten werden live uitgezonden op verschillende video-uploadsites, waaronder de populaire Japanse Niconico.

####Niconico

Niconico (ニコニコ),[^48] in 2006 opgericht als Nico Nico Douga (*Niko Niko Dōga* ニコニコ動画), is een Japanse video-uploadwebsite met als specifiek kenmerk de mogelijkheid tot het plaatsen van commentaar rechtstreeks op het videoscherm zelf om een soort gemeenschappelijke kijkervaring te bekomen. In 2015 verklaarden de ontwikkelaars een record van 50 miljoen geregistreerde gebruikers en een extra 2,5 miljoen betalende gebruikers te hebben overschreden [@nicovideo.jp_puremiamu_2015]. 

![Thematische categorisering van video's op de 'politics'-categorie van Niconico. [Bron: @murai_net_2012, p.370]][murai_2012_nico]

Hoewel Niconico vooral gericht is op populaire sub-culturen als die van o.a. Japanse animatie en videospellen, met een doelpubliek overlappend met 2channel, heeft het ook een actieve '*Politics*' categorie. Die categorie brengt @murai_net_2012 in verband met net rechtse ideologiëen: onvrede jegens de DPJ, massamedia en Oost-Aziatische landen als Zuid-Korea en China. Hij merkte na kwantitatief onderzoek op dat 92.8% (3712/4000) van het aantal populairste videos in de categorie 'politics' ideologieën van de net rechtsen bevatten, met slechts 2.65% (106/4000) videos die daar kritiek op gaven [-@murai_net_2012, p.370]. **Figuur 2** deelt dat verder onder.

####Twitter

Ook in Japan is Twitter uitgegroeid tot een uiterst populaire vorm van sociale media, met in 2001 een aandeel van 25% van alle berichten op Twitter geschreven in het Japans. Het net rechtse gebruikersbestand op Twitter, vaak onder een koepelterm 'Hinomaru factie' (*hinomaru kurasuto* 日の丸クラスト), kenmerkt zich enerzijds door een Japanse vlag[^27] op de profielfoto, vaak in combinatie met militaire middelen en/of Japanse cartoonpersonages, en anderzijds door de aan net rechtse verbonden retoriek in de introductiekolom van de gebruiker [@hack_subculture_2016].[^26] Zie **Figuur 3** voor voorbeelden daarvan.

![Voorbeelden van 'Hinomaru faction' Twitter-accounts. (Bron: Twitter)][twitter_hinomaru_crest]

Taka Fumiaki stelt dat sociale media een belangrijke rol heeft gespeeld in de groei van modern racisme[^81] en xenofobie in Japan. Om dat te onderzoeken voerde hij een kwantitatieve tekstanalyse uit op een databank van Twitterberichten handmatig opgehaald door middel van kernwoorden met betrekking op Koreanen [-@taka_twitter_2015-1] en China [-@taka_twitter_2015]. Taka concludeert dat het merendeel van die berichten negatief sentiment[^82] bevat, vooral met betrekking tot misdaad, speciale rechten, anti-Japans gedrag of corruptie in het politieke landschap. Daarvoor wordt vaak gerefereerd naar alternatieve nieuwsbronnen, met name verzamelblogs verbonden aan 2channel (*2-channeru matome burogu* 2ちゃんねるまとめブログ). Ten slotte zijn discussies met betrekking tot Koreanen opvallend omvangrijker.

##Theoretische Benadering

Net als @matsumura_dynamism_2005, @murai_net_2012 en @rumi_koreans_2011 poogt deze paper vanuit theoretisch perspectief een verklaring te geven aan het nationalisme en de ideologische polarisatie die plaatsvind in de anonimiteit van bovenstaande communicatieplatformen. @kiesler_social_1984, en @lea_social_1992 zijn koplopers op gebied van studies rond sociale en psychologische gevolgen uit anonieme computerondersteunde communicatie. Zij toonden aan dat anonimiteit een gebrek aan sociale verantwoordelijkheid en groepsvorming gebaseerd op retoriek kan meebrengen, dat weer leidt tot verdere groepspolarisatie. Deze paper, in een sociale identiteitsbenadering, analyseert de net rechtse beweging als een verbeelde gemeenschap vanuit recentere modellen die verder op bovenstaande theorieën bouwen.

###Verbeelde (cyber)Gemeenschappen

In zijn onderzoek naar nationalisme bedacht @anderson_imagined_2006 de term 'verbeelde gemeenschap' (*imagined community*), een sociale constructie ter verklaring van een bindingsgevoel dat leidde tot nationalisme vanaf de vroege negentiende eeuw. In een drang naar sociale interactie worden, door categorisering, arbitraire overeenkomstigheden gebruikt ter creatie van verbeelde gemeenschappen. Verbeeld, omdat leden van gemeenschappen, hoewel ze elkaar nog ontmoet hebben, toch een gevoel van eendracht bezitten en zich aldus als een relatief homogene groep plaatsen tegen mensen buiten die groep. Anderson beschouwd de natiestaat als een verbeelde gemeenschap omdat het bindingsgevoel onder leden daarvan wordt geconstrueerd uit etnische afkomst en een nationale ethos. In de creatie van een verbeelde gemeenschap spelen vooral het printkapitalisme en het ontstaan van een gemeenschappelijke taal door printmedia een primaire rol, aldus Anderson. De daaruit gegroeide massamedia propageert binnen een vaak geografische afgebakende regio, staatsgeleide, homogene narratieven van identiteit in de vorm van gemeenschappelijke herinneringen. 

Met de opkomst van het internet als nieuwe mediavorm argumenteert Appadurai [-@appadurai_modernity_1996, hfstk. 3 - 4] dat die opkomst kan leiden tot creatie van nieuwe transnationale, verbeelde gemeenschappen. Die gemeenschappen zouden gebaseerd zijn op ideologie eerder dan op de natiestaat, en met gehanteerde narratieven die afwijken van die voortgebracht uit traditionele media. De eentaligheid van Japanse *netizens* limiteert echter de mogelijkheid tot transnationaliteit. Als enige sociale markeerders in een anonieme sfeer (zoals die van 2channel) worden taal en ideologie de belangrijkste bindingsmiddelen van net rechts als verbeelde, cybergemeenschap [@murai_net_2012, pp. 375-376]. 

###SIDE-model

Er bestaan omtrend de impact van anonimiteit op groepsvorming en mogelijke (negatieve) gevolgen daaruit, zoals afwijkend gedrag en geweldpleging, verschillende theoretische modellen. De klassieke deïndividuatietheorie stelt bijvoorbeeld dat anonimiteit door middel van aanwezigheid in een menigte leidt tot een verlies van zelfbewustzijn en aldus persoonlijke verantwoordelijkheid. Dat zou leiden tot antinormatief gedrag. 

De ontwikkeling van het internet en daarmee verbonden grootschalige computerondersteunde communicatie geeft echter een nieuwe context van anonimiteit en ideeën over sociale signalen. @lea_computer-mediated_1991 en @lea_social_1992 ervaren anonimiteit in de context van het SIDE-model (*social identity model of deindividuation effects*) als een minimale mogelijkheid om individuele verschillen te markeren, en nuanceren dat er onder invloed van de sociale identiteitstheorie[^71] geen sprake is van een echt verlies van zelfbewustzijn. Dat, aangezien volgens die theorie identiteit mee opgebouwd wordt door zelf-categorisering in verschillende groepen. Volgens het SIDE-model veschuift de persoonlijke identiteit juist naar die van de menigte en wordt er aldus een groepsmentaliteit gevormd. Het eerder beschreven antinormatief gedrag wordt dan juist uitgevoerd op basis van wat wel telt als normatief gedrag in die groep – al zijn het zelfs gemeenschappelijke ideeën die geen basis hebben in de realiteit.

Verder doorgetrokken stelt deze theorie dat, mits er reeds enige affiniteit bestaat met de groep in kwestie, anonimiteit groepsidentiteit zal opleggen en versterken, maar ook bepaald gedrag zal normaliseren. Indien dat niet het geval is zal het omgekeerde effect plaatsvinden en versterkt de persoonlijke identiteit als los van de groep.

###Referent Informational Influence Theory

Groepspolarisatie wordt beschreven als de neiging om als groep extremere opvattingen te hanteren dan wat een individu eerst als intentie had. Daarrond bestaan verschillende modellen. De *Social comparison theory* stelt bijvoorbeeld dat leden beginnen met een gematigde mening en, door het vergelijken met die van anderen, als middel tot onderscheiding een iets extremer standpunt innemen dat toch overeenkomt met dat van de groep. De *informational influence theory* stelt eerder dat groepspolarisatie het gevolg is van de overtuigingskracht van argumenten van de meerderheid in een groep. In een groep met een gelijkaardige meningen worden verschillende argumenten bovengehaald ter ondersteuning, en voor leden die deze argumenten nog kenden zorgt dat voor een verdere versterking van die mening.

Een derde model, de *referent informational influence theory* (of "*the social identity theory of influence in groups*") bouwt verder op de zelf-categorisatietheorie[^72] en verklaart groepspolarisatie als een psychologische conformiteit (eerder dan naleving of gehoorzaamheid) aan waarden in een bepaalde *in*-groep. Dat wordt gedaan wanneer men zich sterk identificeert met de normen van die groep en die aldus opneemt als deel van de eigen identiteit. Om zichzelf tot het uiterste te differentiëren tot een *out*-groep, eerder dan tot onderscheiding in de *in*-groep, wordt er echter een extremer standpunt ingenomen dan wat gemiddeld telt. In die theorie is het dus ook niet de inhoud van de argumenten die telt, maar de sociale positie van zichzelf in de groep waar de informatie uit komt [@turner_referent_1989].

Eun-Ju Lee, in haar studie over deïndividuatie en groepspolarisatie binnen computerondersteunde communicatie [-@lee_deindividuation_2007], past het SIDE-model toe in combinatie met de *referent informational influence theory*. Ze concludeert dat het gebrek aan sociale signalen en herkenningsattributen als kenmerk van computerondersteunde communicatie sociale categorisatie en groepsidentificatie in de hand werkt wat, in het distantiëren tot de 
*out*-groep, tot groepspolarisatie leidt. Aan de hand van die bevindingen stelt ze dat politieke discussies uitgevoerd op anonieme fora, waarin argumenten langs beide kanten een contrast creëeren tussen *in* en *out*-groep, groepspolarisatie meebrengen enerzijds om de sociale positie in de groep te verduidelijken, en anderzijds om zich te distantiëren van de *out*-groep. In dat geval, vermoedt ze, kan de discussie een verdeeldheid in stand houden en versterken, eerder dan tot een publieke consensus te komen. 

De exclusiviteit van het net rechtse discours is daar een rechtstreeks gevolg van. Door het proces van groepspolarisatie wordt er een selectie gemaakt van 'goede', patriottische burgers met gemeenschappelijke morele waarden en normen ter creatie van een ideologisch homogene gemeenschap. Nationalisme en patriottisme worden als primaire, juiste ideologieën aangenomen en de daaruit vloeiende taal dient als signaal ter identificatie van gelijkgestemden. De ideologieën van de groep worden enerzijds op een gelijk niveau gebracht doordat ze zich omwikkelen in deze gemeenschap, en anderzijds worden de meningen ter bescherming van de eigen groep versterkt als contrast met de *out*-groep. Tegenstanders komen in hun gebrek aan patriottisme collectief anti-Japans over en worden aldus volledig genegeerd. Ook Murai stelt dat groepspolarizatie kenmerkend is voor de ideologieën die net rechtsen handhaven. Murai stelt dat, zelfs als dat niet zou leiden tot enige vorm van (online) activisme, het discours als een spiraal zodanig groeit dat het op normatieve wijze wordt overgenomen door anderen, die oorspronkelijk nog geen conservatieve neigingen hebben maar wel toesluiting zoeken tot de online gemeenschap [@murai_net_2012, pp. 373-374].

Dankzij de anonieme aard van internetcommunicatie, en de rol van het internet als een *volkswil 2.0*, kunnen extremistische volksbewegingen niet alleen hun radicale aard verbergen, ook consensus wordt op die wijze gecreëerd. Dat doen ze door in te spelen op de morele waarden en homogene *wij*-heid van Japanse *netizens*, en door het antagoniseren van zowel andere mediavormen (de rol van massamedia als manipulatief en het bewust verbergen van waarheden), als van kritische tegenstanders – zij worden afgestempeld als Koreaanse anti-Japanse spionnen. De wij-groep wordt overtuigd om actie te ondernemen en waarheden over Japanse vijanden te verspreiden om anderen te doen ontwaken. Op die wijze maken ze zichzelf zowel tot patriottische burgers als tot activisten die dankzij het medium zonder moeite kunnen participeren door bijvoorbeeld video's te delen of deel te nemen in discussies.

##Conclusie

De populariteit van bovenstaande platformen toont aan dat in de anonimiteit van het internet, en meer specifiek platformen als 2channel waar ook een gebruikersnaam als herkenningsmiddel vermeden wordt, het toch mogelijk is een gevoel van gemeenschap te creëren ondanks een gebrek aan fysieke kenmerken. Dat wordt verklaard door een gemeenschappelijke identiteit als patriottische *netizens*, met enerzijds de nativistische intentie om slechte anti-Japanse invloeden af te weren en anderzijds ook een antagonisering van tegengestelde meningen. Omdat er geen andere kenmerken ter herkenning zijn wordt dat imago geheel opgebouwd uit de schrijfstijl en opbouw van geplaatste berichten. Naar bovenstaande logica worden *netizens*, aan de hand van de ideologieën die in de anonieme berichten voorkomen, dan ook geklassificeerd als ofwel patriottische *netizens* ofwel 'anti-Japanse' vijanden [@murai_net_2012, p.374].

Met @mudde_oxford_2013 en @lindgren_developing_2015 in gedachten definieerde deze paper in het eerste deel aan de hand van eerder onderzoek Japans populisme en bracht het in verband met internetcommunicatie en sociale media. In het tweede deel werd verder ingegaan op mogelijke sociale effecten van internetcommunicatie op de maatschappij door als case-study de extreem-rechtse, nationalistische internet-stem te nemen en diens politieke beweegredenen te bekijken. Het tweede deel concludeert dat het internet in een creatie van *imagined cybercommunities* zowel polariseert als nationalistische retoriek normaliseert, en aldus vrij spel creëert voor populisten. Samenvattend voldoen de ideologieën die de net rechtsen voorhanden hebben in grote lijnen aan de eerder opgestelde definitie van populisme. Als gevolg van historische ontwikkelingen zijn ze inhoudelijk echter vaak nativistisch door buitenlandse invloeden als anti-Japans te plaatsen, en autoritair door de intentie die anti-Japanse invloeden te straffen. In lijn met @rolfe_reinvention_2016 worden daarnaast ook, inherent aan het *netizens*-discours, massamedia afgeschilderd als de manipulatieve elite. Dit hoofdstuk plaatste de net rechtse *netizen*-groep als wij-groep of *heartland* in functie van populistische politici. In het laatste deel onderneemt deze paper een poging om de ideologieën van Sakurai Makoto te classificeren: iemand die zich opstelt als representatief voor die groep, en in de literatuur daar vaak aan verbonden wordt.

\newpage

#Sakurai Makoto (桜井誠)

Het hoeft niet gezegd te worden dat als spilfiguur in de discussie rond hatespeech in Japan Sakurai Makoto een controversieel figuur is in het Japanse medialandschap. Als zelfverklaarde internet-activist en oprichter van de Zaitokukai haalt hij frequent het nieuws door aaneenhoudende conflicten met o.a. de Koreaanse diaspora, en na een aanklacht leidde dat in 2014 zelfs tot een veelbesproken publiek debat met Hashimoto Tōru.[^105] Na een eerste poging om tot het politieke landschap van japan toe te treden tijdens de Tokio 2016 gouverneursverkiezingen, besloot hij een onafhankelijke partij op te richten met de Tokio districtsverkiezingen van 2 juli 2017 op het oog: de Japan First Party.

##Achtergrond

Volgens een uitgebreid interview met de conservatieve centrum-rechtse krant Sankei News in 2016 groeide Sakurai, geboren op 15 februari 1972, vaderloos op in Fukuoka, waar hij studeerde aan Fukuoka Kenritsu Nakama High School, tot hij in Edogawa, Tokio ging werken als part-time administratief bediende. In dat interview haalt hij enkele anekdotes naar boven die zijn huidige politieke ideologieën zouden hebben bepaald. Voorbeelden omvatten een geschiedenisleerkracht die frequent vrijaf nam om deel te nemen aan vakbondsacties van de Japan Teachers' Union,[^33] studenten uit een school geaffillieerd aan Noord-Korea[^34] die frequent geweld zouden plegen of andere studenten bedreigden voor geld [@sankei_news_tokyochiji-sen_2016-1], en lokale politici die stemmen omkochten door het sociale zekerheidssysteem te misbruiken. 

Als startpunt voor zijn anti-Koreaanse activiteiten (*kenkan katsudō* 嫌韓活動) geeft hij echter een anekdote over zijn ervaring op een digitaal forum tijdens het FIFA wereldkampioenschap voetbal in 2002 georganiseerd in Seoul, Zuid-Korea. Ondanks volgens hem massale steun voor Zuid-Korea vanuit Japan kwam er toch anti-Japans sentiment uit Zuid-Koreaanse hoek (*Nihon makero* 日本負けろ, 'verlies, Japan!'). Vervolgens stelt hij dat Zuid-Koreanen geen genoegen nemen met het 1964-verdrag (dat de relatie tussen Zuid-Korea en Japan normaliseerde)[^35] en zaken als het 'troostmeisjes-probleem' onnodig laten aanslepen.

>"Na dat drie jaar te hebben volgehouden [het online discussiëren met Zuid-Koreanen] zei ik hun op het moment van mijn laatste discussie het volgende: 'Jullie stellen dat Koreanen [onder Japans colonialisme] massaal werden geëxecuteerd. Waarom verdubbelde de bevolking dan tijdens de annexatie?' Die cijfers staan in Zuid-Koreaanse schoolboeken hoor! In schoolboeken door de Koreaanse overheid gepubliceerd! Daarom liet ik die schoolboeken aan hun zien. Ik kreeg het volgende antwoord: 'Nee, het Japans Keizerrijk deed de bevolking stijgen om slaven te maken.' Toen was ik uitgeput. Nu is het genoeg, ik kan niet verder blijven argumenteren." [@sankei_news_tokyochiji-sen_2016-1]

##Activisme

Onder de gebruikersnaam *konkon* begon Sakurai zijn anti-Koreaanse internetactiviteiten, als iemand uit de net rechtse beweging, in 2002 op een vertaalforum[^56] van de Zuid-Koreaanse krant 'JoongAng Ilbo'. Vervolgens ging hij onder zijn huidige gebruikersnaam *Doronpa* over naar een vertaalforum van Zuid-Koreaans internetportaal NAVER in 2003, en naar een van 'Go Korea' in 2004. Zijn frequente berichtgeving werd positief geëvalueerd onder net rechtsen en leidde vervolgens tot het oprichten van zowel een eigen site 'Zuid-Korea, het vreemde land' (*fushigi no kuni no kankoku* 「不思議の国の韓国」)[^64] als een forum genaamd 'live discussie over Korea' (*Kankoku nama tōron* 「韓国生討論」). In januari 2005 werd hij als gast van een publiek *panel* gevraagd op een Nippon TV (日本テレビ) *variety*-programma 'Generation Jungle' (*jenejan* 「ジェネジャン」) om vervolgens periodiek door Channel Sakura uitgenodigd te worden.

Onder die nieuwverworven populariteit richtte hij in april 2005 een rechtse volksbeweging op onder de naam 'Onderzoeksgroep over het probleem van de Japans-Koreanse geschiedenis' (*Nikkan rekishi mondai kenkyūkai*「日韓歴史問題研究会」),[^53] met een eerste symposium 'het uit de hand gelopen anti-Japanse Zuid-Korea' (*Bōsō suru Kankoku no han'nichi* 「暴走する韓国の反日」) datzelfde jaar in juli. Participatie daarvan wordt op ongeveer vijftig leden geschat. Periodieke symposia, lezingen en zogenaamde studiegroepen leidden tot een stijging van volgers en met enkele volgers startte hij vervolgens een eigen internet-radioshow.

In december 2005 begon hij een carrière als schrijver met zijn eerste eerste boek 'Haat jegens de Korean Wave, een praktisch handboek: een handleiding om ondoordachte Anti-Japanse opmerkingen af te weren' (*Kenkanryū jissen handobukku han'nichi mōgen gekitai manyuaru* 「嫌韓流 実践ハンドブック 反日妄言撃退マニュアル」) gepubliceerd door uitgever Shinyusha Co., Ltd. (晋遊舎).[^54] Onder Seirindō (青林堂)[^55] en Shinyusha en bracht hij vervolgens zowel solo-publicaties uit als contributies tot bestaande magazines als *Japanism* (「ジャパニズム」) [@yasuda_netto_2012].

##Zaitokukai

Sakurai richtte de groep in 2006 op als protest jegens de zainichi Koreanen, de Koreaanse diaspora in Japan, die misbruik zouden maken van een oneerlijk systeem van sociale zekerheid ter compensatie van door Koreanen gefabriceerde oorlogsmisdaden in de Tweede Wereldoorlog. Uit een patriottisch idee om dergelijk anti-Japans gedrag te bestrijden en Japan terug in handen van 'echte Japanners' te geven houdt de groep frequent protestacties [@yasuda_netto_2012; @murai_net_2012, p.373]. Sakurai weigert echter vergelijkingen met neo-nazisme en racistische ideologieën, en verduidelijkt de groep te hebben gebaseerd op de Noord-Amerikaanse Tea Party na het analyseren van diens campagnevideos. Dat doet hij omdat hij op zelfde wijze overtuigd is dat Japan door de invloed van linkse politici, media en buitenlanders een verkeerde richting opgaat [@fackler_new_2010].

**7 campagnepunten**

>1. "De Zaitokukai laat de eis naar speciale voorrechten voor zainichi Koreanen die met 'discrimatie' zwaaien, absoluut niet toe."         

>2. "We voeren actief een verspreiding van kennis uit over het zainichi-probleem door van allerlei media gebruik te maken zoals het uitbreiden van onze officiële site, in verschillende regio's lezingen houden, enzovoort."   

>3. "Als er vanuit bepaalde plekken een vraag komt naar een spreker, zal de Zaitokukai er voor zover mogelijk op reageren en, ongeacht de schaal van de bijeenkomst, een spreker uitzenden."         

>4. "Met doelen als 'pertinent tegen de speciale voorrechten voor de zainichi Koreanen' en 'we laten het zainichi-probleem niet over aan de volgende generaties' zullen we het aansluiten aan de Zaitokukai sterk aanmoedigen." 

>5. "Zodra we ons huidig doel van 10.000 geregistreerde leden hebben bereikt, starten we een petitie gericht naar de politieautoriteiten, gerechtelijke instanties, lokale overheden, politici, enzovoort, om tot een resultaat te komen van het zainichi-probleem."    

>6. "Als er langs de kant van zainichi Koreanen een wens bestaat, zullen we via allerlei media als publicaties, uitzendingen, enzovoort, reageren met een openlijk debat."         

>7. "De Zaikokai streeft naar het helpen om de werkelijke staat van plaatsen die lijden onder misdadig gedrag van opstandige zainichi Koreanen bekend te maken."         

[@zaitokukai.info_zaitokukai_2017]

###Demografie

In 2017 heeft de Zaitokukai naast het hoofdkantoor 36 afdelingen verspreid over Japan. Een interactieve kaart op de officiële pagina van de Zaitokukai (zie **figuur 4**) weergeeft per regio de demografie van het ledenbestand. Indien die kaart up-to-date wordt gehouden omvat het totaal aantal gebruikers op april 2017 volgens de organisatie 16399 leden,[^65] waarvan 14079 (85,85%) mannen en 2315 (14,12%) vrouwen. Volgens **figuur 5** zou het hoogst aantal leden komen uit Tokio (2945 leden of een 17,97% aandeel), gevolgd door Kanagawa (1313 leden of 8,01%) en Osaka (1464 leden of 8,93%).

\begin{figure}[!htb]
  \centering
    \includegraphics[width=.8\textwidth]{images/zaitokukai_user_base.jpg}
    \caption{Screenshot van het ledendistributiediagram van de Zaitokukai. (Screenshot genomen op 18/04/2017 om 13:35)}
\end{figure}

\begin{figure}[!htb]
  \centering
    \includegraphics[width=.8\textwidth]{images/Zaitokukai_members.pdf}
    \caption{Cirkeldiagram van het aantal leden per regio.}
\end{figure}

###Betogingen

Betogingen staan vooral in teken van eerdergenoemde speciale rechten voor zainichi Koreanen, maar ook tegen andere ervaarde anti-Japanse elementen wordt geprotesteerd. In 2011, na de kernramp van Fukushima, hield Sakurai bijvoorbeeld een protestactie genaamd 'Betoging om het het Vuur van Nucleaire Reactoren Niet te Laten Doven' (*Genpatsu no hi o kesasenai demo kōshin* 「原発の火を消させないデモ行進」) als reactie op antikernenergiebewegingen, wat live werd uitgezonden op Niconico. Hij deed dat uit geloof dat die bewegingen zijn opgericht uit anti-Japans sentiment, met de intentie om een tekort aan stroom te bekomen en aldus Japan te verzwakken [@sakurai_nihon_2011].

In 2009 haalde de Zaitokukai voor het eerst sterke kritiek over zich door een protestactie tegen het verblijf van een illegale Filipijnse middelbare studente die in Japan mocht verblijven onder een speciaal statuut.[^63] In een 2009 protest tegen het illegaal gebruik van een openbaar park door een *chōsen gakkō*[^34] lagere school als oefenterrein, organiseerde de Zaitokukai op aanvraag van lokale inwoners, in samenwerking met ultranationalistische volksbewegingen Shukenkai en Team Kansai een betoging voor de poorten van de school. Door het roepen van racistische en haatzaaiende slogans werden enkele leden aangeklaagd wegens obstructie van openbare orde en laster met een boete van 12 miljoen yen tot gevolg.[^62] Yasuda, in een interview met die lokale inwoners, rapporteert anderzijds wel een dankbaarheid om het probleem, al was het op extreme wijze, in de kijker te brengen [@yasuda_netto_2012], wat kan duiden op een bepaalde reputatie van vigilantisme.

Ook in een protest tegen een fundraising gehouden door de onderwijsvakbond in Tokushima ten voordele van arme jongeren hield de Zaitokukai een betoging, op dat moment in het kantoor van de vakbond zelf. Dat deden ze omdat een deel van het geld gedoneerd werd aan een *chōsen gakkō*. Het resultaat was een aanklacht en boete van 4,36 miljoen yen. In augustus 2014 volgde er een aanklacht wegens laster en racisme door freelance-auteur en anti-hatespeech activiste Lee Sinhae. Ze klaagde respectievelijk de Zaitokukai en een blog gerelateerd aan 2channel aan voor 5,5 miljoen yen en 22 miljoen yen. De zaak wordt momenteel nog onderzocht.

###Reactie

In 2012 sprak een LDP-kandidaat[^61] zich op Twitter nog positief uit over de groep [@okazaki_twitter_2012]. Ook leden van 'The Party for the Japanese Kokoro' (*Nippon no kokoro* 日本のこころ, oorspronkelijk 'The Party for Future Generations', *Jisedai no tō* 次世代の党) en de 'Osaka Restoration Association' (*Ōsaka ishin no kai* 大阪維新の会) spraken steun uit, maar die werd later weer teruggetroken. Door die aaneenloping van bovenstaande accidenten besloot Osaka burgemeester Hashimoto Tōru echter een opiniemeeting te houden met Sakurai Makoto, wat uitmondde in een scheldpartij langs beide kanten [@2021_summer_hashimoto_2014]. Tijdens een live broadcast op Niconico verklaarde Sakurai in 2014 dat hij zich als president zou terugtrekken[^14] na het beëindigen zijn ambtstermijn[^57] om zo meer tijd te hebben om nieuwe jonge conservatieve politici beter te ondersteunen.[^58]

In december 2015 komt het Ministerie van Justitie, na een eerder vermeld onderzoek naar hate speech, tot het besluit dat de opnames van Zaitokukai-acties jegens zainichi Koreanen aanleiden tot haat en racisme, en aldus in overtreding treden met mensenrechten. Het ministerie vorderde daarom een eis uit aan Niconico en dergelijke video-uploadsites tot verwijdering van deze videos. In mei 2016 voerde het ministerie in een eerste poging om hate speech te bestrijden de 'Hate Speech Act of 2016' door, met voorbeelden van hatespeech verspreid naar ongeveer 70 lokale overheden in maart 2017 [@the_japan_times_justice_2017].

###Internet

![screenshot van een 'vragenronde' over speciale rechten voor Zaitokukai. [Bron: @zaitokukai.info_zaitokukai_2017]][zaitokukai_site_qa]

Zaitokukai maakt sterk gebruik van sociale media en het internet. Naast verschillende actieve accounts op Twitter, Facebook, enzovoort worden activiteiten vaak live uitgezonden of achteraf geplaatst op video-uploadsites als Niconico,[^69] Channel Sakura en Youtube.

De huigige webpagina heeft een eigen discussieruimte toegankelijk tot geregistreerde leden, en hanteert een gelijkaardige visuele stijl aan die van 2channel, met een toegankelijke, zelfs schattig design (zoals een banner die lijkt op de profielfoto's gebruikt door de 'Hinomari clique' op Twitter). In de vorm van een cartoonesque Q&A sessie (zie **figuur 6**) tussen een fictieve professor en een zainichimeisje *Zaiko-chan* (ザイ子ちゃん) beschrijft een gids ten slotte de voornaamste punten van de Zaitokukai.

###Strategie 

Volgens @higuchi_japans_2014 werft de Zaitokukai potentiële leden aan door net rechtsen te contacteren die frequent anti-Koreaanse berichten plaatsen, of door een latent wantrouwen jegens buitenlanders naar buiten te brengen met haatwekkende videos. In @higuchi_ned:_2014 legt hij door middel van interviews een verdere band tussen activisten en het internet. In die interviews blijken leden in aanraking te komen met rechts-populistische ideologieën door op het internet te browsen naar informatie die in gaat tegen massamedia-narratieven [-@higuchi_ned:_2014, p.96]. De filterbubbel van zoekmachines past resultaten verder aan aan de politieke voorkeuren van de zoeker en brengt de zoeker verder in aanraking met grassroots-bewegingen als de Zaitokukai. @murai_net_2012 stelt dat op die wijze de organisatie leden kan ronselen die gevestigde politici niet kunnen bereiken,[^44] en aldus levert het internet, met kenmerken aangehaald in het tweede deel, een ideale omgeving ter 'propagatie van ideologie', om het in Murai's woorden te stellen [-@murai_net_2012, p.373].[^79]

@tamura_niggling_2014 plaatsen de Zaitokukai door hun aanpak van confrontatie via straatdemonstraties, volgens **Tabel 1.2**, onder de categorie van strijdbare democratie ('*Contentious Democracy*') [-@tamura_niggling_2014, p.127]. Anderzijds maken Sakurai Makoto en de Zaitokukai sterk gebruik van sociale media om Japanse burgers tot (passieve) politieke participatie aan te moedigen, wat past binnen het eerder gedefiniëerde model van *Internet Democracy*. Tenslotte beantwoordt de gehandhaafde ideologie ook dusdanig aan het model van populisme als gedefiniëerd door @mudde_oxford_2013 om te passen binnen het model van *Populist Democracy*. 

##Politieke carrière

###Gouverneursverkiezingen

In 2016 stelde Sakurai zich als onafhankelijke kandidaat voor in de gouverneursverkiezingen van Tokio na het ontslag van Yoichi Masuzoe[^99].[^59] Hij eindigde als vijfde van 21 kandidaten, met een totaal aan 14,171 stemmen (1.74% van het totaal aantal stemmen, wat vrij gelijk loopt met het percentage stemmen per kiesdistrict[^31])[^32] [@asahi_shimbun_elections_2016]. Na die verkiezingen bevestigde hij de intentie om deel te nemen aan de Tokyo Assembly Elections (*togi-sen* 都議選) in 2017 met de kennis daaruit verworven.

**7 campagnepunten**

>1. "Stop het betalen van financiële overheidssteun aan buitenlanders die verblijven in Tokio en beperk ontvangers daarvan tot het Japanse volk."

>2. "Verminder binnen vier jaar het aantal overschrijdingen van de toegelate verblijftijd met de helft."         

>3. "Verbied opdringerige anti-Japanse hate speech gebaseerd op een door buitenlanders verzonnen fictieve Japanse geschiedenis."         

>4. "Ontwerp een belastingsverhoging voor het hoofdkantoor en de bijhorende faciliteiten van Chongryon en Mindan (die een oneerlijke belastingsverlaging krijgen)."         

>5. "Implementeer een wetgeving met betrekking tot pachinko als illegaal gokken."         

>6. "Stop het bouwen van scholen voor Koreanen."         

>7. "Ontwerp ter verbetering van het huidig 'Tokyo Olympics'-plan een meer compacte Tokyo Olympics."         

[Bron: @shiminjichi_3rd_tokyochiji_2016; @sankei_news_tokyochiji-sen_2016]

###Japan First Party (*Nippon daiichi tō* 日本第一党)

Volgens Sankei News opende de partij op 26 maart 2017 voor een APA hotel[^37] in Tokio een conventie ter oprichting van de Japan First Party (JFP) met 270 mensen aanwezig en reeds 1600 leden aangesloten tot de partij. De partijtop bestaat voornamelijk uit Zaitokukai-leden, waaronder Hiroyuki Seto als adviseur. Het programma van de JFP is opgesteld uit tien categorieën[^36] met een totaal aan 145 beleidspunten en een samenvatting in vijf hoofdpunten [@japan_first_party_japan_2016]. Hieronder volgt een vertaling van de vijf hoofdpunten van de JFP:

>**Hoofdpunten van de JFP (*Nippon daiichi tō kōryō* 日本第一党綱領)**

>"Onze partij zal de in deze wereld ongeëvenaarde, ongebroken keizerlijke lijn van de Japanse keizer beschermen als belichaming van de natiestaat Japan."

>"Onze partij hanteert een Japan First doctrine, verdedigt de nationale belangen van Japan, beschermt de rechten van het Japanse volk en streeft naar geluk voor heel Japan."         

>"Onze partij is gericht op het herstel van een essentieel conservatisme, en om de traditie, cultuur en geschiedenis van ons land te beschermen zijn we bereid om, in sommige gevallen, niet te aarzelen en buitenlandse vijanden te bestrijden."         

>"Onze partij zal zijn ogen niet sluiten voor een urgente internationale crisis en zal zo spoedig mogelijk een door Japanse handen ontworpen nieuwe grondwet creëren met als doel een eigen nationaal leger te beheren."         

>"Onze partij zal de misvormde (*crooked*) administratie van sociale zekerheid voor buitenlanders afschaffen en een verbeterde sociale zekerheid voor Japanners ontwerpen."         

[Bron: @japan_first_party_japan_2016]

##Ideologieën

Sakurai's politieke campagnepunten alsook de acties van de Zaitokukai onthullen al een vaak terugkomend narratief van beide Korea's en de Koreaanse burgers in Japan als vijand van Japan. Ook een kwantitatieve tekstanalyse van de Twitteraccount van Sakurai[^97] bevestigt dat.[^98] **Figuur 7** weergeeft door middel van frequentieanalyse de tien meest gebruikte termen[^103] in het verworven Twittercorpus en niet geheel verrassend ligt ook daar de focus op Japan (*nihon* 日本) en (Zuid-)Korea (*kankoku* 韓国 en *kan* 韓). Door de relatie met termen *han'nichi* 反日 (anti-Japan), *iya* 嫌 (haat) en *hantai* 反対 (oppositie) suggereert **Figuur 8** een wij/zij-narratief tussen Japan en Zuid-Korea. Ook de linkervleugel in het politiek spectrum wordt geantagoniseerd onder de pejoratieve term *payoku* (パヨク). Daar wordt vooral verwezen naar het zogenaamde Shibaki Corps[^100] dat verder in verband wordt gebracht met DPJ politicus Arita Yoshifu (有田芳生).[^101][^102] De inclusie van *wara* (笑, 'haha') tenslotte lijkt de politieke oppositie te reduceren tot een grap of iets dat niet serieus genomen hoeft te worden. 

\begin{figure}
  \centering
    \includegraphics[width=.8\textwidth]{images/frequency.pdf}
    \centering\caption{Grafiek van de top tien meest gebruikte woorden uit de verworven Twittergegevens van Sakurai als corpus.}
\end{figure}

\begin{figure}
  \centering
    \includegraphics{images/co-occurance_network.pdf}
    \centering\caption{Co-occurrence netwerk van termen uit het Sakurai Twittercorpus met een hoge frequentie.}
\end{figure}

Als verwacht sluiten Sakurai's voorname politieke standpunten aan bij die van de net rechtse stem als gedefinieerd in deel twee. Ook terugblikkend naar **Tabel 1.2** lijken Sakurai's voorname politieke standpunten aansluiting te vinden bij nativisme en revisionisme als *thick-centred* ideologieën. Historische problemen worden gebagatelliseerd, en in een nulsomspel worden de rechten die gegund worden aan minderheden gezien als een verlies van rechten voor 'de Japanner' (wat in deze context gezien kan worden als 'leeg omhulsel' of *empty signifier*). Daaruit volgt een antagonisering van minderheden, politieke entiteiten als de DPJ, en instituten als massamedia. Sakurai, als nieuwe politieke speler en invloedrijke *netizen*, representeert aldus de 'volkswil' van de net rechtse beweging om tegen die anti-Japanse bewegingen te strijden, en kan zo volgens de definitie in het eerste deel geclassificeerd worden als populist. Daarboven maakt hij niet enkel sterk gebruik van computerondersteunde communicatie om zijn ideologieën te propageren, maar lijken die zelf deels te zijn gevormd uit het *netizen*-discours.

In analogie naar **Tabel 1.3** en de idee van een internetdemocratie, blijft steun buiten de digitale regionen echter relatief gering. Deelnames aan protestacties door de Zaitokukai blijven veeleer beperkt tot internetdiscussies en het bekijken van video-opnames. Politieke steun leidde in gouverneursverkiezingen van 2016 in Tokio tot een vijfde plaats als nieuwkomer uit 21 deelnemers, maar dan nog betreft het slechts 1.74% van het totaal aantal stemmen. Het wordt afwachten naar de verkiezingen van juni 2017 om enige mogelijke groei van Sakurai's Japan First Party waar te nemen en om echt van een verschuiving op het Japanse politieke landschap te spreken.

\newpage

#Conclusie en Verder Onderzoek

De notie van 'digitaal populisme' is er een die nood heeft aan verdere theoretische conceptualisatie, wat vermoeilijkt wordt door de fluïditeit van de term 'populisme' zelf. In een poging tot verdere theoretische uitwerking van 'digitaal populisme' voerde deze paper een sociale identiteitsbenadering van het te mobiliseren electoraat of *heartland*, in dit geval de Japanse rechtse internetbeweging. De synergie tussen demand-side kenmerken van populisme die leiden tot een identiteitscrisis, en supply-side kenmerken als internet-democratie, creëert een spiraal van nationalisme waaruit populisten kunnen ontstaan of waarop ze kunnen inspelen. Enerzijds wordt, mede door het internet, een latente visie van buitenlandse elementen als een dreigende 'Ander' naar boven gebracht en discursief in stand gehouden, anderzijds werkt internetanonimiteit ook een versterkende band van *netizens* in de hand. @rumi_koreans_2011 argumenteerde zo dat de ideologieën van net rechtsen niet onmiddellijk gerelateerd hoeven te zijn aan economische redenen maar dat een identiteit als iemand uit de net rechtse beweging discursief wordt gecreëerd door middel van anonieme fora als 2channel.

Deze bachelorpaper dient voornamelijk tot het aantonen van enige correlatie tussen internetcommunicatie en de groei aan populisten, met mogelijke verschuivingen in het politieke landschap als gevolg. Stemmen als @funabashi_japan_2017 stellen dat een rechtspopulisme als ervaren in West-Europa en de Verenigde Staten heeft gefaald in Japan, maar een dergelijke stelling lijkt echter te kort door te bocht. Het opentrekken van het Japans politiek systeem en een sterke groei aan massamedia heeft tot een aantal extreemrechtse grassrootsbewegingen en politieke partijen met populistische ideologieën geleid. Individueel bekeken hebben die geen sterke impact op het politiek landschap, maar als geheel lijken ze wel een zekere trend in politiek denken te vormen. Als case-study spitste deze paper zich toe op Sakurai Makoto, een spilfiguur binnen de net rechtse beweging wiens ideologieën geboren lijken te zijn uit de het *netizens*-discours maar ook aan alle kenmerken van de opgestelde definitie van populisme voldoen. Dat omdat hij bekend staat als net rechtse internetpersonaliteit, en oprichter van beide ultranationalistische volksbeweging Zaitokukai en de politieke Japan First Party. Om Sakurai empirisch te bewijzen als iemand met populistische ideologieën werd er een frequentieanalyse gemaakt over een substantiële portie van zijn Twitter-activiteit. Daaruit vertrekkend kan Sakurai's populisme, niet ongelijk aan dat in West-Europa en de Verenigde Staten, als nativistisch en reactionair beschreven worden, eerder als een neoliberaal populisme.

Populisme in Japan blijft een relatief nieuw studiegebied. Japanse politicologen hebben al eerder gepoogd om het Japans populisme in kaart te brengen met een vernieuwde focus op het belang van media, maar de rol van het internet in het politieke landschap vanaf 2000 tot vandaag blijft zo goed als onbesproken. De jaartallen 2002 en 2011 worden echter zowel in de lectuur als in het mainstream discours beschouwd als keerpunt in de perceptie van mainstream media en groei van de net rechtse stem. Het zal een uitdaging zijn dat empirisch te bewijzen. Een optie daarvoor is het verder utiliseren van de relatief nieuwe mogelijkheden die sociale netwerkanalyse (SNA) biedt aan sociologisch onderzoek. Een eerste stap zou kunnen zijn om massaal gegevens van sociale netwerkdiensten te verzamelen over een periode vóór en ná 2011 en, via een frequentie-analyse van aan net rechts verbonden terminologie, een (potentiële) relatieve stijging aan te tonen.

Verder kan het thema ook verder opengegooid worden door het internetgebruik van de andere kant van het politieke spectrum te bekijken. De linkse internetbeweging wordt vaak aangeduid met termen als *netto-sayoku* (ネット左翼) of pejoratief *netopayo* (ネトぱよ). Die internetbeweging wordt geassocieerd met linkse volksbewegingen als C.R.A.C. en SealDs, en aanhangers van de CPJ en DPJ. Tenslotte loont het de moeite om digitaal populisme in China en Zuid-Korea te onderzoeken en enige synergie met die bewegingen in Japan in kaart te brengen. Het Koreaanse anonieme forum ILBE (일베) heeft bijvoorbeeld veel overeenkomstige kenmerken met 2channel en wordt geassocieerd met uiterst rechtse, patriottische ideologieën en anti-buitenlandse meningen [@kim_ilbe_2013; @lew_politicization_2014]. De vraag kan dan gesteld worden of dat digitaal populisme in die drie landen verdere dispersie van extreem-nationalisme, escalatie van conflicten en wantrouwen jegens elkaar in gang zet.

\newpage

\appendix

#Bijlagen

##Methodologie

(Kwantitatieve) tekstanalyse van Japanse teksten wordt vermoeilijkt door de structuur van de Japanse taal [@catalinac_quantitative_2014]. Om tekstanalyse uit te voeren is er nood aan software die Japanse teksten morfologisch kan analyseren. Daarin is de keuze relatief beperkt: historisch wordt vooral verwezen naar JUMAN[^94] en ChaSen,[^95] maar deze paper maakt gebruik van de *open-source*-applicatie MeCab[^96] die verderbouwt op ChaSen en zowel sneller werkt als meer betrouwbare resultaten oplevert [@den_proper_2008]. Vervolgens gebruikt deze paper voor tekstanalyse zelf de *open-source*-applicatie KH Coder.[^93] Zoals eerder aangegeven bestaat het corpus van de tekstanalyse uit data gehaald uit Twitter, een proces dat in het volgende deel wordt beschreven.

###Twitter Datamining

De achterliggende software van Twitter is op dergelijke wijze gebouwd dat het gebruik daarvan, en aldus de mogelijkheid tot dataverwerving, op relatief eenvoudige wijze kan worden uitgevoerd. Die software is, uit commerciële redenen, zo opgebouwd om aangesproken te kunnen worden door andere software en dus om interactiviteit tussen (web)applicaties te verhogen. Grote commerciële bedrijven gebruiken die mogelijkheden vooral om patronen en verbanden te leggen in grote hoeveelheden aan data en op die manier economische strategieën op te stellen of om vooruitzichten te creëren.

Het analyseren van data gehaald uit sociale netwerken kent ook een opmars in academisch onderzoek. De enorme hoeveelheid aan openbaar beschikbare data leunt daar daar goed bij aan: sinds 2013 worden elke dag worden door 238 miljoen actieve gebruikers ongeveer 500 miljoen Tweets verzonden. Tweets bevatten naast de tekstuele inhoud meta-informatie als demografische gegevens van de zender, het aantal keer dat het bericht gedeeld werd, enzovoort. Het gebruik daarvan is echter nog beperkt door de limitaties die Twitter op de software plaatst. Berichten zijn in principe openbaar maar enkel een deel daarvan is gratis beschikbaar. Zowel toegang tot historische data als tot wat Twitter de *firehose* noemt (toegang tot 100% van de berichten die *real-time* geplaatst worden) vereist licenties met *resellers* als Gnip die ver boven het budget liggen van een gemiddelde academicus. 

Indien volledigheid van data, of nauwkeurigheid over de periode van het aantal berichten niet van belang zijn voor het onderzoek daarop uitgevoerd, kan de software gratis aangesproken. Wel zijn er enige limitaties: het ophalen van de berichten (met de Streaming API) die *real-time* geplaatst worden kan beperkt worden tot 1% van het totaal, en ook het historisch ophalen met de Search API wordt beperkt in aantal (3200 berichten per individu) of periode (maximaal 7 dagen terug voor opzoekingen op kernwoorden).

###Dataset van Makato Sakurai

De dataset die gebruikt wordt in de kwantitatieve inhoudsanalyse bevat de laatste 3200 publieke berichten en *retweets* geplaatst door Sakurai Makoto op Twitter-account **&commat;Doronpa01** (\url{https://twitter.com/doronpa01}) en werd samengesteld om 4/04/2017 14:00. De dataset werd samengesteld door de Twitter (Search) API recursief aan te spreken met Python tot elk tweet-bestand verzameld werd in een JSON-bestand. De limitatie van 3200 berichten werd opgelegd door de API van Twitter – naast het webscrapen van elk individueel bericht (wat een hoop moeilijkheden oplevert door de opbouw van het platform zelf, berichten worden gegenereerd door JavaScript) is er nog geen mogelijkheid om die te omzeilen. Het Python-script (licht gewijzigd om enige Twitter-identificatie weg te laten) is online als digitale bijlage te raadplegen op \url{https://github.com/steviepoppe/bachelor_paper/tree/master/python}. 

De dataset werd vervolgens opgekuist met **Open Refine** door voor deze paper overbodige meta-informatie te verwijderen. Voor de tekstanalyse werd enkel de tekst van het Twitterobject zelf gebruikt, met omissie van enige bijlagen en externe URL's.

###Frequentieanalyse

De frequentieanalyse als weergegeven in **figuur 7** en **figuur 8** werd uitgevoerd met KH Coder, gebruikmakend van MeCab om de tekst morfologisch te analyseren. Een bijkomende lijst werd opgesteld om samenstellingen, afkortingen en vaak voorkomende elementen (zoals *kōdōsuru hoshu undō* 行動する保守運動 en *kitachō* 北鮮) niet uit elkaar te trekken. Die lijst, alsook de volledige frequentieanalyse als CSV zijn beschikbaar als digitale bijlage op \url{https://github.com/steviepoppe/bachelor_paper/tree/master/textanalysis}. 

Vervolgens werd er een verbindingsmatrix van kernwoorden uit de frequentieanalyse opgesteld, gebaseerd op het gelijktijdig optreden daarvan. Die matrix werd in KH Coder geplot aan de hand van het Fruchterman-Reingold layout-algoritme. Kleuren per node worden berekend aan de hand van betweenness-centraliteit: hoe sterker de kleur hoe korter het pad tussen de termen.

Ten slotte werd door middel van **Tableau** een interactieve visuele weergave samengesteld van de gebruikte dataset. Dat werd gedaan door enerzijds de oorspronkelijke, volledige Tweet-dataset en anderzijds de daarvan afgeleide frequentielijst (gelimiteerd tot 150 kernwoorden) te gebruiken. Bezoekers kunnen de Twitterdata sorteren en filteren op kernwoorden, eigen zoekacties, een tijdspanne, succes (op basis van *retweets* en *favorites*) of een combinatie daarvan. Het resultaat valt te raadplegen op \url{https://steviepoppe.net/bachelor/}.

\newpage

\section*{Referenties}
\addcontentsline{toc}{section}{Referenties}  

\setlength{\parindent}{-0.2in}
\setlength{\leftskip}{0.2in}
\setlength{\parskip}{0em}
\noindent

Als standaard in de sociale wetenschappen hanteert dit document **Chicago B** (‘auteur-jaarsysteem’) als verwijzingssysteem.

\vspace{4mm}
\setlength{\parskip}{0em}
\footnotesize

[murai_2012_nico]: images/murai_2012_nico.jpg
[zaitokukai_site_qa]: images/zaitokukai_site_qa.jpg
[twitter_hinomaru_crest]: images/twitter_hinomaru_crest.jpg
[tsuji_masukomi_translated]: images/tsuji_masukomi_translated.jpg

[^1]: Afkorting van *Zainichi Tokken o Yurusanai Shimin no Kai* (在日特権を許さない市民の会), vrij vertaald als 'Associatie tegen het erkennen van Speciale Rechten voor zainichi Koreanen'. Zainichi (在日) betekent letterlijk 'verblijven in Japan' en kan elke buitenlandse inwoner van Japan aanduiden, maar in deze context verwijst het naar de Koreaanse diaspora onder de noemer *zainichi kankoku ・ chosenjin* (在日韓国・朝鮮人).
[^2]: Ontstaan in 2005 als protest tegen het stijgende succes van Zuid-Koreanse populaire media in Japan (de *Korean Wave*). Een sequel werd in 2006 uitgebracht.
[^3]: *Netto-uyoku* is een samentreksel van *intaanetto* (インターネット) en *uyoku* (右翼) dat de rechtervleugel op het internet aanduidt. Wordt ook pejoratief afgekort als *netouyo* (ネトウヨ). Akihiro Kitada spreekt dan weer over *uyo-chu* (ウヨ厨) gebruikers, een samentreksel van *uyoku* 右翼 (rechtervleugel) en *chūbō* 厨房 (wat gebruikt wordt voor "*internet trol*" en gekozen werd door de gelijke uitspraak met *chūbō* 中坊, wat op zich een afkorting is voor *Chūgakkō no Bōya* 中学校の坊や). Die term ontstond als reactie op kinderachtige reactionaire berichten doorspekt met anti-linkse of anti-Koreaanse retoriek [@ito_fandom_2012, pp.80-81], maar lijkt nu uit de mode te zijn geraakt.
[^4]: In 2012 kwam dit bedrag overeen met 14,067,361 euro.
[^6]: Een fenomeen waarbij iemand zich sociaal volledig terugtrekt.
[^7]: Afkorting voor 'Not in Education, Employment, or Training'. Een term ontstaan in het Verenigd Koninkrijk en sinds de jaren 2000 sterk in gebruik in Japan.
[^8]: Mengwoord uit het Engelse *free* (of *freelance*) en het Duitse *Arbeiter* ('arbeider') dat jongeren, met uitzondering van huisvrouwen en studenten, aanduidt die geen voltijdse baan hebben of werkloos zijn.
[^9]: Afkorting van *Shuken Kaifuku o Mezasu Kai* (主権回復を目指す会), 'Associatie gericht op het Herstel van Soevereiniteit'.
[^16]: Algoritmes die op basis van interesses relatieve inhoud voordragen, waardoor het moeilijk wordt om een neutraal standpunt te houden.
[^17]: Mudde plaatst populisme historisch in drie golven: een agrarische golf ontstaan in laat-tsaristisch Rusland en onder de People's Party in de VS, een socioeconomisch populisme in Zuid-America dat pleitte voor een grotere staatsrol in economische zaken, en een xenofobisch populisme ontstaan in West-Europa met nadruk op cultuur en identiteit.
[^10]: In de context van massacommunicatie wordt de term echokamer gebruikt als metafoor voor het versterken van ideeën door middel van repetitie.
[^11]: Het sociale proces van de ik-persoon of wij-groep te differentiëren van anderen door actoren buiten deze groep als anders of negatief te klassificeren.
[^13]: *Post-truth* werd door Oxford Dictionary verkozen tot woord van het jaar in 2016, en wordt door @paelinck_post-truth_2016 beschreven als 'omstandigheden waarbij objectieve feiten minder doorwegen dan emoties voor het vormen van de publieke opinie'.
[^15]: Een partij, opgericht in augustus 2016, met een naamgeving gehaald uit de 'America First'-retoriek van President Trump en doelstellingen analoog aan de populistische Amerikaanse Tea Party, die ontstond als grassroots-beweging.
[^18]: Mudde verklaart nativisme als een ideologie die stelt dat elementen die niet inherent zijn aan een oorspronkelijke homogene natiestaat (zoals ideeën of personen) een fundamentele dreiging vormen voor die natiestaat. 
[^19]: De Japan Restoration Party, opgericht door Hashimoto Tōru in 2012 en in 2014 hervormd tot de Japan Innovation Party (*Ishin no Tō* 維新の党), wordt ideologisch beschreven als een mengeling van neoliberalisme met elementen van nationalisme en conservatisme.
[^20]: Denk aan Koizumi's sterk beeldende retoriek als 'Ik ga de LDP vernietigen' (*Jimintō o Bukkowasu* 「自民党をぶっ壊す!」).
[^21]: Neoliberaal populisme als een op de markt gericht beleid dat vakbonden antagoniseert en de eigen rol in economie en maatschappij tot een minimum reduceert door het privatiseren van publieke instellingen en reduceren van sociale voordelen [@weathers_reformer_2014].
[^22]: Taggart definiëert populisme als ideologie aan de hand van volgende universele kenmerken: gevestigde politici of beleid als antagonist, een gebrek aan 'core values', reactionisme en fluïditeit [@taggart_populism_2000].
[^23]: Tamura definiëert 'populist democracy' in deze context als de vraag naar sterk leiderschap door charismatische politici die de stem van 'het volk' of een *heartland* representeren. Ook Tamura gebruikt als voornaamste voorbeeld in Japan voormalig eerste minister Jun'ichiro Koizumi, Ishihara Shintarō, Hashimoto Tōru, Kawamura Takashi en Takehara Shinichi [@tamura_niggling_2014, p.125].
[^24]: Als journalistieke term staat *soft news* voor nieuws dat vooral een entertainende functie heeft zoals *human interest*-verhalen, raportages over kunst, enzovoort. *Hard news* daarentegen betreft zaken zoals politieke kwesties, misdaden, economie, enzovoort.
[^25]: Een woordspelling op de afkorting voor *mass media*, *masukomi* (マスコミ). *Gomi* (ゴミ) betekent hier rommel of rotzooi.
[^5]: Ook bekend onder de Japanse naam als Senkaku-eilanden of onder de Chinese naamgeving Diaoyu-eilanden.
[^28]: Taggart beschrijft een *heartland* als een geïdealiseerde voorstelling van de gemeenschap die een populist vertegenwoordigt, als bevolking van een regio gebaseerd op een geromantiseerd verleden [@taggart_populism_2000, pp.95-98].
[^29]: Mudde verklaart autoritarisme als 'het geloof in een strict-geordende maatschappij, met zware straffen op het schenden van regels opgelegd door de autoriteiten' [@mudde_populist_2007, hfstk. 1].
[^30]: Kitada Akihiro stelt dat de cynische schrijfstijl op 2channel die momenteel gehanteerd wordt ter groepsvorming, ontstaan is als ironische kritiek op media en sociale fenomenen. Dat werd gedaan door leden die enerzijds voldoende zijn gesocialiseerd door die media om de intertekstualiteit daarin te lezen, en anderzijds afstand zoeken om zichzelf op romantische wijze als transcendente waarheidszoekers te plaatsen [@ito_fandom_2012, pp.69-82].
[^31]: Het meeste aantal stemmen haalde hij in Setagaya City, met 7,020 stemmen of 1.56% van het geheel. Het hoogste percentage haalde hij in Mikurajima, een dorp uit Miyake, Tokio met 4.10% van het totaal (wat overeenkomt met 8 stemmen).
[^32]: Met 44.49% van het totaal aantal stemmen werd Koike Yuriko, vice secretaresse van de Nippon Kaigi (日本会議) en o.a. minister van defensie onder de LDP, eerste vrouwelijke gouverneur van Tokio.  
[^33]: De Japan Teachers' Union (*nihonkyoshokuinkumiai*, 日本教職員組合), Afgekort als JTU of *nikkyōso* (日教組), functioneert als grootste onderwijsvakbond in Japan en neemt een kritisch standpunt in tegen het conservatieve beleid onder de LDP.
[^34]: *Chōsen gakkō* (朝鮮学校) zijn Koreaanse scholen opgericht voor de Koreaanse diaspora in Japan, gesubsidieerd door Chongryon, een organisatie gekoppeld aan Noord-Korea.
[^35]: Treaty on Basic Relations between Japan and the Republic of Korea (*Nikkankihonjōyaku*, 日韓基本条約), getekend op 22 juni 1965.
[^36]: Grondwet (*kenpō* 憲法), nationale defensie en diplomatie (*kokubō* 国防 · *gaikō* 外交), immigratie en buitenlanders (*imin* 移民 · *gaikokujin* 外国人) onderwijs (*kyōiku* 教育), economie (*keizai* 経済), landbouw, bosbouw en visserij, milieu (*nōrin gyogyō* 農林漁業 · *kankyō* 環境), maatschappij (*shakai* 社会), openbare orde (*chian* 治安), welzijn (*fukushi* 福祉) en politiek (*seiji* 政治)
[^37]: APA Group haalde begin 2017 het nieuws nadat bekend raakte dat de CEO gebruik maakt van zijn hotels om eigen publicaties te verspreiden. Die publicaties ontkennen 'de Slachting van Nanjing' en het bestaan van de zogenaamde 'Troostmeisjes'.
[^38]: Als gevolg hielden verschillende partijen internetcampagnes om jongeren politiek bewust te maken. de JCP ontwierp o.a. een animatiereeks en de LDP bracht een mangapamflet 'Aan het Land Bezorgen' (*kuni ni todoke* 国に届け) uit dat de geschiedenis van de LDP alsook stemprocedures beschreef [@asahi_shimbun_elections_2016]. 
[^39]: De International Telecommunication Union rapporteert dat in 2015 91,06% van de totale bevolking gebruik maakt van het internet, wat hoger is dan in België en de VS, en ongeveer gelijk ligt met het Verenigd Koninkrijk. Volgens Technorati Japan werden er in 2007 meer blogs geschreven in het Japans dan in het Engels (37% Japans tegenover 36% in het Engels). In 2011 kwamen 25% van alle Twitterberichten uit Japan.
[^40]: Het plaatsen van vijandelijke of beledigende berichten op internetdiscussies.
[^42]: Fuji TV kwam in 2015 nogmaals onder vuur, op dat moment voor wat werd beschouwd als het opzettelijk haat zaaien tussen Zuid-Korea en Japan. Doormiddel van foutief gebruikte Japanse ondertitels van geïnterviewde Zuid-Koreanen in Japan onstond de perceptie dat de geïnterviewden 'Japan haten' [@osaki_fuji_2015].
[^44]: Anderzijds ontstaan er, door het aansporen tot haat en verspreiden van extreem-nationalistische propaganda, ook anti-Zaitokukai tegenbewegingen zoals norikoe-net (afkorting van International Netwerk om Hatespeech en Racisme te Overkomen, *heitosupīchi to reishizumu o norikoeru kokusai nettowāku* ヘイトスピーチとレイシズムを乗り越える国際ネットワーク), met prominente leden als voormalig premier Murayama Tomiichi [@shibuichi_struggle_2016]. 
[^45]: Vervolgens tonen ze enkele voorbeelden van netizen activisme. Een online gemeenschap aan vredesactivisten genaamd 'Chance!' leidde na de terreuraanslagen in de Verenigde Staten respectievelijk demonstraties van 8000 mensen in Hibiya op 18 oktober 2001 en 25,000 mensen in Yoyogi Park op 23 oktober. Een andere online campagne verzamelde in Japan en de Verenigde Staten $100,000 ter publicatie van een een anti-oorlogsbrief in The New York Times. 
[^46]: "There is ‘the eternal dilemma’ of the news program. What a journalist wants to show and what an audience wants to watch are not always consistent." (Chikushi, Tetsuya (2002) Nieuwsanker, Tokyo: Shueisha: 213–214)
[^47]: In april 2017 kwam 95.8% van het aantal bezoekers uit Japan, 2.2% uit Zuid-Korea en 0.6% uit China. Alexa statistieken stellen verder dat het publiek verschilt van de gemiddelde internetbezoeker met een sterke meerderheid aan mannen en bezoekers zonder (nog) enige vorm van hogere opleiding  [@alexa.com_top_2017].
[^48]: Volgens Alexa Rank kwam in april 2017 92.9% van het internetverkeer uit Japan, gevolgd door 2.7% uit China, 1.4% uit Taiwan en 1.2% uit Zuid-Korea. Vervolgens blijken Niconico bezoekers het meeste te overlappen met die van 2channel [@alexa.com_nicovideo.jp_2017].
[^49]: Channel Sakura is een televisiekanaal en video-uploadsite geassocieert met o.a. Nippon Kaigi en de Sunrise Party, en programmeert conservatieve programma's met vaak historisch revisionistische thematiek.
[^50]: De top tien bestaat uit in afnemende mate uit zoekmachine google.co.jp, google.com, internetportaal Yahoo.co.jp, youtube.com, E-commercesite amazon.co.jp, Facebook, Twitter, bloghost-site FC2.co.jp, Wikipedia en E-commercesite Rakuten.co.jp. Niconico staat op de elfde positie, een daling van achtste positie in september 2015. 2channel staat op de achttiende positie.
[^52]: Men beweert vaak dat Sakurai Makoto een bijnaam of *pen name* is. Na een arrestie van enkele Zaitokukai-leden publiceerde Nikkei News zijn echte naam als 高田誠, door een nieuwsanker uitgesproken als Takata Makoto [@hosyu_zaitokukai_2013;@nikkei_news_demo-meguri_2013]. Omdat hij zijn activiteiten echter blijft organiseren als Sakurai Makoto, zal doorheen deze paper ook die naam gebruikt blijven worden.
[^53]: Werd in 2006 hernoemd tot 'Onderzoeksgroep over het probleem van Oost-Azië' (*higashi ajia mondai kenkyūkai* 東亜細亜問題研究会).
[^54]: Door Yamano Sharin werd onder dezelfde uitgever ook de controversiële *Manga Kenkanryu* (マンガ 嫌韓流, 'Haat voor de Korean Wave') en *Manga Kenchugokuryu* (マンガ嫌中国流, 'Haat voor de Chinese Wave') uitgebracht.
[^55]: Een uitgever die vooral bekend staat voor de publicatie van de maandelijkse avant-garde manga Garo (ガロ).
[^27]:  De *hinomaru* (日の丸) of officieel de *nisshōki* (日章旗) is de officiële vlag van Japan. Een andere vaakgebruikte variant is de Rijzende Zon-vlag  (*Kyokujitsu hata* 旭日旗), een vlag geassocieerd met oorlogsvoering tussen de Edo-periode en het einde van de Tweede Wereldoorlog, en in buurlanden met het Japanse militarisme.
[^56]: Een vertaalforum (*hon'yaku keijiban* 翻訳掲示板) is een forum met achterliggende software die berichten op machinale wijze automatisch vertaalt naar de taal van de gebruiker. 
[^57]: Vice-president Yagi Yasuhiro (八木康洋) heeft sindsdien telkens de Zaitokukai presidentsverkiezingen gewonnen en dient als huidig president.
[^58]: In 2016 richtte hij om die reden de 'Beweging van Actief-Conservatieven' (*kōdō suru hoshu undō* 「行動する保守運動」) op.
[^59]: Hij trad af wegens misbruik van publieke fondsen.
[^60]: @tamura_niggling_2014 beschrijven dat als een vorm die actieve participatie van burgers aanmoedigt in de vorm van protestacties.
[^61]: Advocaat Okazaki Akira (岡崎晃), op aanbeveling van de Komeito een kandidaat in het twaalfde district van Hyogo. Hij verloor met een tweede plaats tegen toenmalig regerend DPJ-lid Yamaguchi Tsuyoshi (山口壮).
[^62]: Het verdict werd op 9 december 2014 uitgesproken. De school zelf werd voor 100,000 yen beboet en werd voor veiligheidsredenen in 2012 gesloten.
[^63]: Het was tevens de eerste protestactie van de Zaitokukai die een tegenprotest langs linkse kant uitlokte en een startpunt in de ontwikkeling van nieuwe sociale tegenwegingen [@shibuichi_struggle_2016]. 
[^64]: Een woordspeling op het boek "Alice in Wonderland" (*Gushigi no Kuni no Arisu* 「不思議の国のアリス」)
[^14]: Sakurai Makoto beweert tevens vlak voor hij uit de Zaitokukai stapte, een uitnodiging te hebben ontvangen om naar een congres van nationalistische bewegingen als de Griekse Golden Dawn in Budapest te komen. Hoogstwaarschijnlijk gaat het over een geplande 'National Policy Institute Conference' dat gepland werd in Budapest maar grondwettelijk werd tegengehouden en leidde tot een deportatie van NPI-oprichter Richard Spencer [@sankei_news_tokyochiji-sen_2016-1]. 
[^26]: Met variaties op 'Ik hou van Japan' (*nihon daisuki* 「日本大好き」) wordt vaak de liefde verklaard voor Japan, en met variaties van 'ik ben simpelweg een in Japan geboren Japanner' (*tan'naru Nihon umare no nihonjin* 「単なる日本生まれの日本人。」) wordt de nationalistische retoriek van de gebruiker genormaliseerd tot iets wat voor de hand liggend is voor een gewone Japanse burger.
[^65]: Het totaal bevat een discrepantie van exact tien leden wanneer het vergeleken wordt met het opgetelde totaal (16,389 leden) van alle regio's in de interactieve kaart zelf.
[^66]: Het barsten van de bubbeleconomie maakt het significant moeilijker om een stabiele job te vinden als een jongere, wat volgens @rumi_koreans_2011 leidt tot het ontstaan van een 'nieuwe lagere klasse'.
[^67]: Een specifieke conversatie die wordt opgestart op een internetforum (of andere vormen van internetcommunicatie) waarin gebruikers bijdragen tot discussie door het plaatsen van reacties.
[^68]: Om Japans aanspraak op de eilanden in het territoriaal dispuut rond de Liancourt Rocks te benadrukken houdt de Shimane-prefectuur een jaarlijkse viering op 22 februari. Op die dag werden de eilanden in 1905, tijdens de Russisch-Japanse oorlog, geannexeerd als Japans territorium en tot onderdeel van Shimane gemaakt.
[^70]: Tien jaar later worden er nog ongeveer twee miljoen berichten per dag geplaatst [@2ch.net_suzume_2017].
[^71]: Die theorie stelt dat de identiteitservaring gebaseerd wordt op de perceptie van zichzelf binnen een groep, en van de groep collectief tegenover andere groepen. Eerst zal men zichzelf en anderen categoriseren in groepen. Vervolgens zal men aan de hand van die groepen zichzelf (en anderen) identificeren en zich conformeren naar het gedrag dat van die groep verwacht wordt. Tenslotte begint het process van vergelijken. Gevolgen daarvan zijn dat de groep waar men toe behoort, de in-groep ('wij'), ter verhoging van eigenwaarde, de andere groep zal discrimineren. 
[^72]: De zelf-categorisatietheorie stemt voort uit de sociale identiteitstheorie en analyseert de cognitieve processen in zelf-categorisatie door de vraag te stellen wanneer, waarom en op welke basis we ons eerder als groep categoriseren dan als individu, alsook wat de psychologische gevolgen daarvan zijn. Op basis van sociale categoriëen gevormd uit geobserveerde overeenkomstigheden en contrasten categorizeren we anderen, maar veranderen we ook onze representatie van die leden. Ze worden niet langer gezien als unieke individuen maar als een uiting van attributen uit die groep en werken dus stereotypering in de hand. Op eenzelfde wijze wordt ook gedrag als conformiteit of etnocentrisme verklaard.
[^73]: Met andere woorden, de term ondergaat als significant of betekenaar in Rousseauiaanse woorden, doorheen verschillende contexten verschillende betekenissen tot hij los staat van enige conceptuele inhoud.
[^74]: Benjamin Krämer legt een verband maar stelt dat een structurele analyse van de relatie tussen internetcommunicatie en populisme een verdere analyse van onderliggende sociale, technologische en linguistische structuren vereist [-@kramer_media_2014, p.53]. Iets waar deze paper een eerste poging tot geeft.
[^51]: Een samentreksel van *electronic* en *democracy*, als verwijzing naar een democratische vorm waarin internetcommunicatie participatie van een gemeenschap stimuleert.
[^76]: Van *waidoshō* (ワイドショー), een Japanse term geconstrueerd uit Engelse leenwoorden als overkoepelende term voor talk- en variety shows met een focus op nieuwsgeving.
[^12]: 36.8% (367 mensen) voelden anti-Koreaans of anti-Chinees sentiment, 6.4% (64 mensen) gingen akkoord met politiek conservatieve en nationalistische kwesties, en 15.2% (152 mensen) maakten gebruik van computerondersteunde communicatie om maatschappelijke en politieke kwesties te bespreken [@tsuji_intanetto_2008, p.11].
[^77]: Om conclussies te kunnen trekken reduceerde Tsuji de resultaten tot een totaal van 998, met een gelijke verdeling tussen het aantal mannen en vrouwen, alsook het aantal mensen met een leeftijd tussen 20-24, 25-29, 30-34, 35-39 en 40-44.
[^78]: Net zoals Rolfe en zijn idee van een anti-massamedia *underground* *netizen*-beweging argumenteert ook Akihiro Kitada dat het hele discours van 2channel ontstond uit een cynische kijk op massamedia [@ito_fandom_2012, hfst. 3].
[^79]: Rumi nuanceert die visie echter door te stellen dat dergelijke pogingen onder net rechtsen wel vaak genegeerd of mikpunt van cynische spot worden [@rumi_koreans_2011].
[^80]: Ook @tsuji_intanetto_2008 leest in de resultaten van zijn enquête een correlatie tussen 2channel en rechtsnationalistisch gedachtengoed.
[^81]: Ook wel symbolisch racisme, in tegenstelling tot ouderwets racisme, gebaseerd op werken van David Sears en John McConahay. Wordt samengevat tot vier punten: 1. Minderheden worden niet langer geconfronteerd met vooroordelen en discriminatie. 2. Ongelijkheid komt als gevolg voort uit een gebrek aan inspanning door die minderheden. 3. Zelfs dan nog stellen minderheden in een protest tegen discriminatie te veel eisen. 4. Minderheden hebben meer voorrechten gekregen dan dat ze verdienen [@taka_twitter_2015-1, p.143].
[^82]: Respectievelijk uit 109,589 berichten 70% negatief sentiment tegenover Koreanen en uit 67,884 berichten 67.3% negatief sentiment tegenover China.
[^83]: In een kwantitatieve analyse van Japanse Twitter-berichten merkt @taka_twitter_2015-1 ook een frequent voorkomen van termen als 'fabricatie' (*netsuzō* 捏造, 2,472 keer), 'leugen' (*uso* 噓, 2,170 keer) en '*masugomi*' (マスゴミ, 1,290) die een wantrouwen jegens mainstream nieuwsgeving en massamedia aantonen.
[^85]: De zainichi-identiteit en discriminatie daartegen kent een lange, ingewikkelde geschiedenis. Voor een verdere uiteenzetting verwijs ik naar [@lie_zainichi_2008].
[^86]: In een internationale enquête uitgevoerd in 2014 door BBC World Service werd Noord-Korea door 91% van de Japanse bevolking als negatief bestempeld. Anderzijds is negatief sentiment jegens Japan in zowel Zuid-Korea en China sterk gestegen met een hoogtepunt van respectievelijk 79% en 90% [@bbc_world_service_poll_2014_2014].
[^87]: Voor een beknopte analyse van bilaterale relaties tussen Japan en Noord-Korea verwijs ik naar @morris-suzuki_re-imagining_2011.
[^41]: Na een overwinning van schaatskampioene Yu-Na Kim tegenover Asada Mao op de 2010 olympische winterspelen ontstond er een klein media-incident als gevolg van een cyberaanval op 2channel. Door een online lastercampagne die beweerde dat de jury werd omgekocht door de Zuid-Koreaanse overheid, hielden meer dan 10,000 Koreaanse *netizens* op 1 maart 2010 een poging om 2channel stil te leggen. Die dag werd gekozen als verwijzing naar de *Sam-il* (3·1) beweging in 1919, het eerste Koreaans protest tijdens de Japanse kolonisatie. 
[^88]: Een opvallend kenmerk van die termen zijn echter het gebrek van visuele of biologische kenmerken als bijvoorbeeld huidskleur. Ze vallen terug op vage elementen die niet op 'raciaal' gebied een machtsrelatie uiten op cultureel of politiek gebied. 
[^90]: Zie ook @morris-suzuki_beyond_2015. Zij vergelijkt dergelijke retoriek van '*Zero-Sum Citizenship*' met die van extreem-rechtse groeperingen in Europa en de Verenigde staten, en stelt '*Semi-Citizenship*' als theoretisch framework om dergelijke redenatie te overkomen.
[^89]: Zie ook @ogiue_kensho_2011.
[^91]: Die geruchten kunnen echter sterke consequenties hebben. Na de Grote Kanto Aardbeving van 1923 ontstonden er geruchten dat Koreanen in Japan gebruik maakten van de situatie om rel te schoppen en drinkwater te vergiftigen. Die geruchten leidden tot een heksenjacht op Koreanen met minstens 6.000 doden als gevolg [@jooeun_great_2011].
[^92]: Eerder dan ideologie waarin een partij zich in kan vinden.
[^93]: Ontwikkeld door Higuchi Kōichi (樋口耕一), associate professor of Social Sciences aan Ritsumeikan Universiteit in Kioto. Beschikbaar op \url{http://khc.sourceforge.net/en/}. Maakt achterliggend gebruikt van de **R** programmeeromgeving, gericht op statistisch onderzoek en data-analyse.
[^94]: \url{http://nlp.ist.i.kyoto-u.ac.jp/?JUMAN}
[^95]: \url{http://chasen.naist.jp/hiki/ChaSen/}
[^96]: \url{http://taku910.github.io/mecab/}
[^97]: \url{https://twitter.com/doronpa01}. Op 18/05/2017 had hij 67.535 volgers en 11.636 geplaatste berichten. Sakurai onderhoudt ook een actief Twitteraccount voor de Japan First Party te vinden op \url{https://twitter.com/nippondaiichi}.
[^98]: Voor een beschrijving van de gehanteerde methodologie alsook beschrijving van de methode tot verwerven van deze data verwijst deze paper naar **bijlage 1**.
[^99]: de Asahi Shinbun (朝日新聞) bekritiseerde zijn campagne omdat het gebruik zou maken van de verkiezingen om hate speech te verspreiden. Sankei News (     産経ニュース) daarentegen rapporteerde op frequente basis over Sakurai's campagne en hield ook een diepgaand interview.
[^100]: *Shibaki-tai* (しばき隊), een afkorting voor *Reishisuto o shibaki-tai* (「レイシストをしばき隊」, het huidige C.R.A.C. (Counter-Racist Action Collective, *Tai reishisuto kōdō shūdan* 「対レイシスト行動集団」).
[^101]: De berichten betreffen enkele incidenten verbonden aan C.R.A.C., waaronder een datalek van persoonlijke gegevens door een F-Secure werknemer die handelde uit politieke overtuigingen.
[^102]: Ten slotte lijkt een aanzienlijk deel van Sakurai's Twitteractiviteit te dienen ter promotie van zijn politieke activiteiten, en lijkt ook de Amerikaanse presidentsverkiezingen een belangrijk thema te zijn.
[^103]: Met exclusie van vaak voorkomende werkwoorden als *suru* (する).
[^104]: *thick-centred* ideologieën geven verdere inhoud aan populisme. In combinatie met linkse ideologieën zal de strijd tussen 'het volk' en 'de elite' bijvoorbeeld een klassenstrijd tussen burgerij en de arbeidersklasse aanduiden. In rechtse, nationalistische ideologieën zal etniciteit een belangrijke rol spelen in definitie van 'het volk' [@abts_populism_2007, p.409].
[^105]: Enkele maanden eerder oordeelde een rechtbank in Osaka dat de haatdragende protestacties van de Zaitokukai onwetting waren. Op aandringen ging Hashimoto akkoord met het debat, maar na enkele minuten ging het debat over in een scheldpartij langs beide kanten.
[^75]: Deze paper werd geschreven in de opmaaktalen Markdown en Latex, en is opensource beschikbaar op \url{https://github.com/steviepoppe/bachelor_paper}.
[^69]:  Dwango, het bedrijf achter Niconico, heeft onder invloed van de nieuwe wetgeving Zaitokukai's Niconico-account geblokkeerd [@furuya_can_2016].
[^84]: Speciale Permanente Inwoners (*tokubetsueijūsha* 特別永住者) zijn burgers in Japan met een speciaal statuut om permanent in Japan te verblijven. Het betreft vooral inwoners met een Koreaanse achtergrond die, na het Vredesverdrag van San Francisco in 1952, hun status als koloniale inwoners verloren en niet naturaliseerden als Japanse burgers.
[^43]: Gezien de onthulling dat de naam Sakurai Makoto zelf een alias is, kan in die kritiek een zekere ironie gelezen worden.